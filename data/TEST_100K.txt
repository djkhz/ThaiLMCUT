บทที่ ๓๒...
สร้อยทิพย์นรา เชิดหน้าขึ้นเล็กน้อยเม้มริมฝีปากแน่น ดวงตาทั้งคู่ของหล่อนไม่ผิดอะไรกับดวงตาของอสรพิษร้ายยามที่ได้รับบาดเจ็บ...เสียงของหล่อนบอกถึงความปวดร้าวเมื่อพูดว่า
"หม่อมขออย่างอื่นน้องเถิดค่ะ แต่อย่าขอให้น้องเลิกอาฆาตพยาบาทศัตรูของน้องเลยค่ะ เพราะน้องได้ปฏิญาณไว้แล้วว่า น้องขอเอาชีวิตของน้องเป็นเดิมพันในการแก้แค้นครั้งนี้!" หม่อมดวงเดือนมองดูญาติสาวผู้ตกเป็นทาสของอารมณ์อาฆาตพยาบาทด้วยความสลดใจ
"พี่คิดว่า การกระทำของคุณสร้อยเมื่อครั้งกระโน้นก็สาสมกันแล้ว พี่อยากเห็นคุณสร้อยมีจิตใจสงบและเป็นสุข" หม่อมพยายามที่จะหว่านล้อมหญิงสาว แต่สตรีผู้มีจิตใจดำมืดไปด้วยแรงพยาบาทอย่างนางสาวนรา หรือจะยอมคล้อยตามไปกับท่าน
"มันยังไม่แล้วก็ค่อยๆ ไหลรินผ่านพวงแก้มทั้งสองซึ่งซีดเซียว
"หม่อมไม่ได้เป็นน้อง เพราะฉะนั้นหม่อมไม่ทราบหรอกค่ะ ว่าน้องมีความรู้สึกอย่างไรเมื่อถูกทอดทิ้ง ถูกทรยศหักหลัง น้องอายน้องเจ็บจนบอกไม่ถูก บรรยายไม่ได้" เสียงของหล่อนเครือแผ่วทำให้หม่อมดวงเดือนบังเกิดความ
สมเพชเวทนาแม้นใจหนึ่งจะนึกชิงชังความใจร้ายของคุณสร้อยก็ตาม ดังนั้น ท่านจึงปลอบโยนว่า
"ทำไมพี่จะไม่ทราบความรู้สึกของคุณสร้อยพี่เข้าใจคุณสร้อยด้วยดี พร้อมทั้งสงสารและเห็นใจคุณสร้อยด้วย การที่พี่อยากให้คุณสร้อยลืมเรื่องต่างๆ ก็เพราะพี่อยากเห็นคุณสร้อยมีความสุข"
"น้องขอบพระคุณค่ะที่หม่อมเห็นใจน้อง แต่น้องขอยืนยันว่า น้องไม่มีวันที่จะลืมเหตุการณ์ต่างๆ ที่เกิดขึ้นกับน้องได้ น้องลืมไม่ได้ค่ะหม่อมขา" นางสาวนราบอกด้วยเสียงอันหนักแน่น ซึ่งทำให้หม่อมดวงเดือนลอบถอนใจอย่างหนักอกหนักใจ
"คุณสร้อยมานี่ คุณแม่หลับแล้วหรือ?" หม่อมเลี่ยงถามถึงมารดาของท่านเสีย
"คุณป้าหลับแล้วค่ะ"
"พี่คิดว่าคุณสร้อยเองก็ควรจะพักผ่อนเสียบ้าง เธอเองหมู่นี้ก็ไม่สู้จะแข็งแรงนัก" ผู้เกิดก่อนพูดด้วยความปรารถนาดี... คุณสร้อยยอมือขึ้นเช็ดน้ำตาที่ยังเปียกอยู่ตามแก้มพลางพูดเสียงเรียบว่า
"หม่อมไม่ต้องเป็นห่วงน้องหรอกค่ะ... น้องยังไม่เป็นอะไรหรอก ในเมื่อ น้องยังไม่ได้แก้แค้นศัตรูสมใจ!" หล่อนอดที่จะกล่าวถึง 'ศัตรู' ของหล่อนด้วนความเคียดแค้นไม่ได้ ซึ่งเป็นเหตุให้หม่อมดวงเดือนรู้ว่าไม่มีทางใดที่จะฉุดนางสาวนราให้รอดพ้นจากความอาฆาตพยาบาทได้ อนิจจา... เพราะความรักที่สูญเสียไปหรือจึงทำให้สร้อยทิพย์นรามีจิตใจหนาแน่นไปด้วยความพยาบาท? หม่อมดวงเดือน อภินันท์ ทนฝืนใจสนทนากับหญิงสาวถึงเรื่องราวอื่นๆ อีกครู่หนึ่ง แล้วขอตัวแยกไปพักผ่อนยังห้องของท่านด้วยสมองที่วุ่นวายไปด้วยเรื่องราวในอดีต! พร้อมกันนั้นคำพูดต่างๆ ที่ได้สนทนากับนายวัน และภาพของนางสาวฤทธิ์ณรงค์คนสุดท้ายก็อยู่ในความคิดคำนึงของท่าน...
ชายสูงอายุผู้มีใบหน้าอัปลักษณ์ค่อยๆ บรรจงแก้ห่อกระดาษสีน้ำตาลคล้ำด้วยมือที่สั่นระริกสิ่งที่ปรากฏอยู่ในห่อกระดาษเก่า ๆ นั้นก็คือภาพถ่ายของชายและหญิงคู่หนึ่ง! แม้นภาพถ่ายนั้นจะเป็นสีน้ำตาลและลางเลือนไปเพราะความเก่าชรา นายวันก็ยังมองภาพที่อยู่ในมือของเขานี้ด้วยความรู้สึกที่แจ่มกระจ่าง! ภาพสาวน้อยวัยรุ่นที่นั่งอุ้มลูกสุนัขอยู่บนขอนไม้กับชายหนุ่มที่ยืนยิ้มอยู่เบื้องหลังนี้ ทำให้นายวันหวนคิดถึงวันหนึ่งในอดีตที่ผ่านมา ชายสูงอายุยังจำได้ว่า วันนั้นสาวน้อยเจ้าของภาพอยู่ในชุดซิ่นไหมสีชมพู และเสื้อแพรสีขาวปักด้วยไหมสีเดียวกับซิ่น ผมสีดำสนิทที่ยาวสลวยนั้นรวบไว้ด้วยริบบิ้นเส้นใหญ่สีชมพู ส่วนชายหนุ่มที่ยืนอยู่เคียงข้างนั้นอยู่ในชุดกางเกงสีขาวและเชิ้ตแพรบางสีนวล...
"กระผมยังจำได้ว่า วันนั้นคุณทั้งสองกำลังมีความสุข ซึ่งเจ้าวันก็พลอยมีความสุขไปด้วยกับคุณ... กระผมจำได้ก็เพราะภาพนี้เจ้าวันมันเป็นคนถ่ายด้วยมือของมันเอง..." นายวันรำพึงอยู่ในใจด้วยความรู้สึกที่หม่นหมอง ครั้นแล้วภาพของ แพร ฤทธิ์ณรงค์ก็ปรากฏขึ้นในห้วงนึกของเขา! อา ช่างน่าประหลาดอะไรเช่นนั้น ที่แพรช่างเหมือนสาวน้อยในภาพนี้ แม้นแต่ผมสีดำสนิทที่หยิกสลวยตามธรรมชาติโดยปราศจากการตบแต่ง
"นายวัน!" เสียงแหลมเล็กที่เรียกอยู่ตรงบันไดเรือนพักทำให้นายวันรีบเก็บรูปนั้นลงในกระเป๋าเสื้อและพอโผล่ออกมาแลเห็นผู้เรียกถนัดตา ใบหน้าของเขาก็บึ้งตึง
"นายวันว่างหรือเปล่า?"
"ว่างขอรับ คุณสร้อยมีธุระอะไรกับผม?" นายวันย้อนถามด้วยกิริยาที่จำต้องนอบน้อม
"ฉันมีเรื่องจะพูดกับนายวัน" นางสาวนราตอบด้วยท่าทางที่ปึ่งชา
"เชิญขอรับ" ชายสูงอายุตอบสั้น ๆ ดวงตาวาวแววด้วยความชิงชัง เมื่อมองดูเจ้าของร่างโปร่งบางที่มีใบหน้าขาวซีดดุจากศพของคุณสร้อยทิพย์นรา!
"ออกจะไม่สู้เหมาะถ้าฉันจะขึ้นไปพูดกับนายวันบนเรือนของนายวัน เพราะฉะนั้นเราพูดกันที่สนามเล็กหลังตำหนักดีกว่า" พูดจบหล่อนก็ออกเดินนำหน้าโดยมีนายวันเดินตามไปเบื้องหลัง อย่างสงบเสงี่ยมทั้งๆ ที่ภายในใจของเขานั้นเต็มไปด้วยความสงสัยเคลือบแคลง ในเรื่องที่หญิงสาวจะพูดด้วย...
ในที่สุดคนทั้งสองก็เดินหยุดอยู่ตรงจุดหมายปลายทาง นางสาวนราทรุดตัวลงนั่งบนม้าเหล็กดัดสีขาวพลางบอกนายวันห้วน ๆ ว่า
"นั่งซิ..."
"ไม่เป็นไรขอรับ ผมยืนก็ได้ คุณสร้อยมีอะไรจะพูดก็พูดเถิดขอรับ" ชายสูงอายุพูดพร้อมกับยืนอย่างสำรวมกิริยาอยู่เบื้องหน้าของหญิงสาว
"บางทีเรื่องที่พูดที่อาจจะยืดยาว เพราะฉะนั้นฉันคิดว่านายวันควรนั่งเสียดีกว่า" เสียงของหล่อนแฝงไปด้วยความเยาะหยันกล่าวว่า "บางทีเรื่องที่พูดอาจจะยืดยาว..."
"คุณสร้อยพูดเถิดขอรับ เพราะผมกำลังรอรับฟัง" นายวันคงยืนอยู่เช่นเดิม...
"เมื่อวานนายวันไปไหนมา?" ใบหน้าอันอัปลักษณ์ของนายวันบึ้งตึงขึ้นมาในทันที ที่ได้ยินคำถามของนางสาวนรา เสียงเขาห้วนเมื่อตอบว่า
"ไปธุระขอรับ"
"ธุระที่ไหน?" คุณสร้อยซัก
"ผมคิดว่าไม่เกี่ยวกับคุณสร้อยนะขอรับ"
"แต่ฉันคิดว่าเกี่ยว ฉันรู้นะว่านายวันไปไหนมา" หญิงสาวพูดพร้อมกับมองดูชายสูงอายุอย่างเยาะ ๆ
"ผมก็ไม่ปิดบังคุณสร้อย" นายวันย้อนให้อารมณ์รื่นขุ่นมัว
"แต่นายวันไม่ยอมตอบฉันว่า นายวันไปไหนมา" คุณสร้อยพูดเป็นเชิงแย้ง
"ไม่จำเป็นที่ผมจะต้องรายงานคุณสร้อยนี่ขอรับ" นายวันตอบอย่างไม่เกรงใจ นางสาวนราผุดลุกขึ้นอย่างโกรธจัด ดวงตาทั้งคู่ของหล่อนเป็นประกายวาววับ
"นายวัน! แก... แกกล้าพูดกับฉันอย่างนี้เทียวรึ"
"ผมได้พูดอย่างที่คุณสร้อยได้ยินนั่นแหละขอรับ ผมพูดว่าผมไม่จำเป็นที่จะรายงานคุณสร้อย" ชายผู้อัปลักษณ์ยืนยันเสียงกร้าว
"อวดดี! แกอวดดีกับฉัน... ฉันตั้งใจว่าจะมาพูดกับแกดี ๆ แต่แก... แกไม่ยอมดีด้วยกับฉัน" หญิงสาวพูดเสียงสั่นตัวสั่นด้วยความโกรธ
"คุณสร้อยนะรึขอรับ ที่จะมาพูดดีกับผม?" นายวันย้อนถามเสียงเยาะ เขาไม่ได้วิตกทุกข์ร้อนต่อกิริยาที่เกรี้ยวกราดของหญิงสาวแม้แต่น้อย
"ถูกแล้ว ฉันมาเพื่อจะขอร้องแกดี ๆ ว่าให้แกเลิกติดตามและสืบเสาะหาตัวศัตรูของฉัน..."
"แต่ผมขอบอกว่า ผมจะต้องติดตามสืบเสาะหาผู้มีพระคุณของผมจนกว่าจะพบ ไม่มีใครที่จะมาขัดขวางผมได้!" เสียงของนายวันเน้นหนักแน่นและจริงจัง
"นายวันแน่ใจรึ?" คุณสร้อยเลิกคิ้วถามเสียงสูง
"ผมแน่ใจขอรับ...ไม่มีใครจะมาหยุดความตั้งใจของเจ้าวันได้หรอก" ชายสูงอายุตอบด้วยน้ำเสียงไม่แพ้กัน
"แม้นแต่ฉันจะขอร้องนายวันดี ๆ อย่างนั้นรึ" หล่อนย้อนถามเสียงเรียบ
"เมื่อครู่นี้ผมได้บอกคุณสร้อยแล้ว" นายวันยืนยันคำพูดเดิมของเขา ซึ่งเป็นเหตุให้ดวงตาของนางสาวนราวาวโรจน์ไปด้วยความโกรธ หล่อนมองดูนายวันราวกับให้เขาละลายไปกับสายตาของหล่อน มือทั้งสองของหล่อนกำแน่น ริมฝีปากสั่นระริกเมื่อพูดว่า
"ดีละถ้าเช่นนั้นเราจะได้เห็นกัน! จำไว้ว่าฉันจะไม่ยอมปล่อยให้ผู้ที่ได้ชื่อว่าเป็นศัตรูของฉันมาลอยนวลต่อหน้าต่อตาฉันเป็นอันขาด" หล่อนหยุดหัวเราะเสียงแหลมเมื่อบอกนายวันต่อไปว่า
"ฉันจะฆ่าทุกคนที่เป็นศัตรูของฉันได้ยินไหมนายวัน... แม้นแต่นังเด็กคนนั้น! ถ้าฉันรู้ว่ามันคือศัตรูคนหนึ่งของฉัน" พูดจบหล่อนก็เดินเชิดคางออกไปจากที่นั้นด้วยดวงตาที่วาววาม
"ถ้าเจ้าวันตายเสียก่อนนั่นแหละ ผู้หญิงใจร้ายคนนี้จึงจะทำอะไรได้สมความตั้งใจ..." ชายผู้มีใบหน้าอัปลักษณ์บอกตนเองด้วยความมั่นคง!...
แพรรู้สึก ในเมื่อ แลเห็นถนัดตาบุรุษที่เดินตามมาเบื้องหลังบิดาของหล่อนนั้น คือ นายแพทย์มรุต ศิวะเวชช์!
"ถ้ารู้ว่าเขามาด้วยฉันจะไม่ยอมออกมาเป็นอันขาด เพราะนึกว่าคุณพ่อกลับมาคนเดียวหรอก ฉันถึงได้วิ่งออกมาต้อนรับ" นางสาวฤทธิ์ณรงค์คิดเช่นนี้ก็เพราะนายแพทย์หนุ่มรับการคารวะของหล่อนด้วยกิริยาที่เฉยเมย!
"แพรหาอะไรเย็น ๆ มาเลี้ยงคุณมรุตหน่อยซิลูก" หลวงรอนรณฤทธิ์บอกธิดาคนเล็กของท่าน ในเมื่อ วันนี้แพรแต่งกายผิดแผกไปจากที่เขาเคยเห็น ร่างแบบบางน่าถนอมเมื่อซ่อนอยู่ในกางเกงขายาวดอกสีม่วงอ่อน พื้นขาวกับเชิ้ตสีม่วงเย็นตาแล้ว แพรก็แลดูเหมือนเด็กหญิงผู้น่ารัก เพราะผมยาวสลวยนั้นรวบไว้เป็นพวง อา...ดูหล่อนช่างห่างไกลกับแพร ผู้เศร้าซึมซึ่งซ่อนร่างอยู่ในซิ่นแบบเรียบ...
"เป็นอย่างไรครับเรื่องคลินิก จวนเรียบร้อยหรือยัง?" ประมุขของ 'ฤทธิ์ณรงค์' ชวนสนทนา
"ผมกะว่าสิ้นเดือนนี้ก็คงจะเปิดได้ แต่ถ้ามีอะไรขลุกขลักก็คงจะเป็นต้นเดือนหน้าครับ"
"ดีเหมือนกันพอคุณมรุตเปิดคลินิก ทางนี้เกิดเจ็บป่วยอะไรกันขึ้นจะได้ตรงไปหา" คุณหลวงพูดยิ้ม ๆ
นายแพทย์หนุ่มจึงรับตอบว่า
"ถึงผมยังไม่ได้เปิดคลินิก ถ้ามีใครเป็นอะไรก็เชิญโทรศัพท์บอกผมหรือไปที่ 'รมเยศ' ก็ได้ครับผมยินดีรับใช้ด้วยความเต็มใจ" หลวงรอนรณฤทธิ์มองดูกิริยาที่ผึ่งผายดวงหน้าอันคมสัน และฟังคำพูดที่อ่อนโยนของนายศิวะเวชช์ ด้วยความชื่นชมและพึงพอใจ พร้อมกันนั้น ท่านก็อดที่จะนึกถึงคุณนายผกาผู้เป็นภรรยาไม่ได้ เห็นจะเป็นเพราะนายแพทย์มรุต ศิวะเวชช์ มีกิริยาวาจาน่าชื่นชมยินดีแก่ผู้พบปะสนทนานี่เอง ภรรยาของท่านจึงได้นิยมชมชื่นในตัวเขาเสียนักหนา ซึ่งนอกเหนือไปจากฐานะและความรู้ ความสามารถในการงาน... ครั้นแล้วท่านก็รู้สึกอดสูและละอายใจแทนภรรยาที่หมายมั่นปั้นมือจะได้ชายหนุ่มที่นั่งอยู่เบื้องหน้าของท่านนี้ไว้เป็นเขย!...
"ขอบใจคุณมรุตมาก ไอ้ตัวผมแล้วกับคนอื่น ๆ น่ะ เห็นจะไม่เท่าไหร่หรอก นาน ๆ จึงจะมีปวดหัวตัวร้อนกันสักครั้ง ยายแพรซิครับ สามวันดีสี่วันไข้มาตั้งแต่เล็ก ๆ จนแม่เขาเบื่อ" มรุตสังเกตรู้ว่าน้ำเสียงที่เอ่ยถึงธิดาคนเล็กของหลวงรอนรณฤทธิ์นั้น บอกถึงความเอ็นดูรักใคร่ เช่นเดียวกับแพรเมื่อยามที่กล่าวถึงบิดาของหล่อนกับเขา
คุณหลวงรีบหยิบไปวางไว้เบื้องหน้าชายหนุ่มแก้วหนึ่งพร้อมกับบอกว่า
"ฝีมือยายแพรเขา แก้ร้อนดีเหมือนกันครับ เชิญคุณมรุตซิครับ คุณแพรทำอะไรอยู่?" ประโยคหลังท่านถามเกริ่น
"คุณแพรเธอขึ้นไปตนเองว่า เขาจะต้องห่างไกลจากแพร เพราะหล่อนมีคนรักอยู่แล้ว เขาต้องไม่คำนึงถึงสตรีที่หัวใจมีเจ้าของ! แต่อีกใจหนึ่งซึ่งแม้นจะรู้ว่าแพรมีคนรัก เขาก็ยังอดที่จะเสียดายและอาลัยอาวรณ์ไม่ได้ ในเมื่อ แพรคือเงาของมัตติกา! คือตัวแทนของมัตติกาของเขา! อา... ในเมื่อ ไม่มีมัตติกา เขาก็ควรมีแพร แต่บัดนี้เขาไม่มีทั้งมัตติกาและแพร!... นางสาวฤทธิ์ณรงค์กำลังจะห่างไกลไปจากเขาเช่นเดียวกับมัตติกาหรือ?
"ถ้าจะไม่ค่อยสบายไปอีกแล้ว สองสามวันนี้เขาซูบไป..." คุณหลวงพูดถึงธิดาคนเล็กเบา ๆ เหมือนรำพึงกับตนเอง นายแพทย์หนุ่มคงนิ่งฟังโดยไม่ออกความเห็นว่ากระไร ประมุขของ 'ฤทธิ์ณรงค์' จึงพูดต่อไปด้วยความห่วงใยว่า
"หมู่นี้อาหารเขาก็ทานลดน้อยลงกว่าเดิม เดือนให้ทานยาก็ไม่ค่อยจะทาน เด็กคนนี้ทานยายาก"
"ระยะนี้อากาศอบอ้าวมากครับ เรื่องรับประทานอาการลดลงอาจจะเป็นด้วยอากาศก็ได้" มรุตบอกผู้เกิดก่อนให้คลายกังวลทั้งๆ ที่เขาปรารถนาที่จะพูดว่า
"การที่คุณแพรทานอาหารลดน้อย และซูบผอมไป ก็เพราะคิดถึงคนรักที่จวนจะจากไปไกลหรอกครับ คุณหลวงอย่าไปห่วงใยเธอเลยเชื่อผมเถิด..."
วันนั้น นายแพทย์มรุต ศิวะเวชช์ คงสนทนากับหลวงรอนรณฤทธิ์อีกครู่หนึ่ง จึงได้อำลากลับโดยรับคำว่าถ้าว่างเย็นพรุ่งนี้เขาจะมาเยือน '' อีก และขณะที่เดินมาขึ้นรถที่จอดอยู่นั้น ชายหนุ่มอดที่จะแหงนหน้าขึ้นมองไปยังหน้าต่างชั้นบนของ 
ไม่ได้ ซึ่งเขาก็ได้แลเห็นว่าดวงหน้าของใครคนหนึ่งได้รับหลบเข้าไปในม่านบังตาสีฟ้าอ่อนเย็นตานั้น ซึ่งมรุตอยากจะคิดว่าเจ้าของดวงหน้าขาวสะอาดนั้นคือ แพร ฤทธิ์ณรงค์!
"แพร ฉันไม่เข้าใจเธอเลย..." มรุตคิดอยู่ในใจขณะที่พาคอลซูนคันงามของเขาออกจาก 'ฤทธิ์ณรงค์' การที่มรุตคิดเช่นนี้ ก็เพราะเขาไม่เข้าใจว่าแพรแอบมองดูเขาเพื่อประสงค์อันใด...?
"แพรฉันอยากจะถามเธอนักว่า เธอรักหนุ่มน้อยรูปงามผู้นั้นหรือ? ฉันอยากจะถามเธอว่า อะไรทำให้เธอไม่ปรารถนาที่จะสนทนาปราศรัยกับฉัน หมอมรุตเลวไปสำหรับการที่จะเป็นมิตรของเธอกระนั้นหรือ?" นายศิวะเวชช์ครวญคำนึงตลอดระยะทางที่เขาพารถคืนสู่ 'รมเยศ'
พอรถของนายแพทย์มรุตแล่นออกไปจาก 'ฤทธิ์ณรงค์' และบิดาผลัดเปลี่ยนเครื่องแต่งกายเรียบร้อยแล้ว แพรก็ลงมาสนทนากับท่านในห้องนั่งเล่น ส่วนคุณหลวงนั้นพอแลเห็นธิดาน้อยท่านก็พูดเป็นเชิงต่อว่าหล่อนว่า
"เมื่อกี้แพรทำไมไม่ลงมาคุยกับคุณมรุตล่ะลูก ออกไปแล้วก็หายเงียบเลย ประเดี๋ยวเธอจะคิดว่าเรารังเกียจ..." แพรปรารถนาที่จะตอบบิดาของหล่อนเสียเหลือเกินว่า
"เขาจะคิดอย่างไรก็ช่างเขาปะไรคะ คุณพ่อแพรไม่ได้รังเกียจคุณหมอมรุตหรอกค่ะ แพรเกลียดเขาต่างหาก! แพรเกลียดท่าทางที่ปั้นปึ่งและหน้าเคร่งของเขา... คนหลายหน้าเดี๋ยวอย่างโน้นอย่างนี้แพรไม่อยากคบ... และเขาเองก็ไม่ได้สนใจใยดีอะไรกับแพรของคุณพ่อนักหรอกค่ะ คุณพ่อขา" เมื่อแลเห็นธิดาไม่โต้ตอบ คุณหลวงจึงพูดต่อไปว่า
"พ่อนึกว่าแพรนอนพักเสียอีก ไม่ได้นอนหรอกหรือลูก"
"เปล่าค่ะ" หญิงสาวตอบเบา ๆ
"แพรทำอะไรอยู่ล่ะ ถึงไม่ลงมา?" ผู้ให้กำเนิดซักถามอีก เพราะมีอะไรบางอย่างในดวงตาของธิดาและนายแพทย์มรุตเมื่อยามที่สบกันครั้งแรกในวันนี้ได้ก่อความแคลงใจให้กับท่าน ในเมื่อ ท่านเคยเป็นหนุ่มมาก่อน ซ้ำผ่านโลกมามากมายกว่าคนทั้งสอง ข้อสำคัญก็คือการที่ท่านได้โดยสารรถของนายแพทย์มรุตมานี้ ทำให้ท่านนึกถึงรถคอลซูนที่ติดตามรถของท่านมาในคืนที่แพร แสดงแบบเสื้อ! หลวงรอนรณฤทธิ์ยังจำได้ว่า รถคันนั้นเป็นรถคอลซูนรุ่นเดียว และสีเดียวกับรถของนายแพทย์มรุต ศิวะเวชช์ อา... ช่างน่าเสียดายนัก ที่คืนวันนั้นท่านแลเห็นชายคนขับไม่ถนัดตา เพราะแลเห็นแต่ด้านหลังขณะที่เขาก้าวขึ้นรถของเขา เมื่อท่านกับธิดาออกจากร้านอาหาร แต่จะอย่างไรก็ตาม ท่านรู้ว่าเขาผู้นั้นไม่ใช่ชายต่ำต้อยอะไรนัก!
"อ้า...แพร...สอยเสื้อค่ะ" นางสาวฤทธิ์ณรงค์คนสุดท้ายตอบตะกุกตะกัก เมื่อถูกบิดาซักถาม... คุณหลวงยิ้มเล็กน้อยมองดูกิริยาอึกอักนั้นอย่างเอ็นดู เมื่อรู้ว่าแพรตอบไม่ตรงความจริง
"เสื้อของแพร เมื่อไหร่สอยก็ได้นี่ลูก" ท่านพูดเป็นเชิงแย้ง
"แต่...แพรแต่งตัวไม่เรียบร้อยด้วยค่ะ เลยไม่อยากลงมา" แพรพยายามแก้ตัว แต่ผู้ให้กำเนิดกลับพูดว่า
"ใครบอกแพรกันว่าลูกแต่งตัวไม่เรียบร้อย พ่อว่าวันนี้แพรของพ่อแต่งตัวน่ารักน่าเอ็นดูมากต่างหากล่ะ วันนี้แพรของพ่อไม่เป็นแม่แก่อย่างทุกวัน" ใบหน้าที่ขาวสะอาดของแพรเป็นสีชมพูระเรื่อ เมื่อถูกบิดาชม
"แพรจะน่ารักน่าเอ็นดูก็สำหรับคุณพ่อ เท่านั้น หรอกค่ะ" หญิงสาวรำพึงอยู่ในใจ อารมณ์หม่นหมองชนมาวูบหนึ่ง
"อ้อ... พ่อลืมบอกไปว่า คุณมรุตเธอชมว่าน้ำมะนาวของแพรรสกลมกล่อมดี"
"ไม่มีใครหรอกค่ะคุณพ่อที่จะติของที่เจ้าของบ้านเอาออกรับรองตน" หญิงสาวพูดด้วยน้ำเสียงที่แปร่งปร่า พร้อมทั้งเผลอตัวเชิดหน้าขึ้นเล็กน้อยอย่างแสนงอน คุณหลวงจึงลอบยิ้มอยู่ในหน้า เมื่อกล่าวถึงชายหนุ่มอีกว่า
"แต่พ่อคิดว่าคนอย่างคุณมรุตไม่ใช่ผู้ชายจำพวก "ปากหวาน" เธอพูดอะไรเชื่อถือได้" แพรเงยหน้าขึ้นมองดูบิดาที่รักของหล่อนด้วยความประหลาดใจพร้อมกับแอบคิดว่า
"ฮึ! คุณหมอมรุตนี่ช่างเจ้าเสน่ห์เสียจริง ๆ แม้นคุณพ่อก็นิยมชมชื่นในตัวเขา ใครบอกคุณพ่อกันคะว่าคำพูดของคุณหมอเชื่อถือได้? ใครบอกคุณพ่อว่า คุณหมอมรุตไม่ใช่ผู้ชายจำพวกปากหวาน?"
"ความจริงเธอเป็นคนอัธยาศัยน่าคบคนหนึ่ง" หลวงรอนฯพูดขึ้นตนเองเฉยเสีย
"วันนี้พ่อเชิญเธอรับประทานอาหารเย็นด้วยเธอบอกว่ามีธุระ เย็นพรุ่งนี้ถ้าว่างเธอจะมา พรุ่งนี้เย็นแพรช่วยแม่อ่อนจัดอาหารเพิ่มเผื่อคุณมรุตด้วยนะลูก"
"ถ้า...ทำเผื่อเขาไม่มาล่ะคะ?" แพรถามเบา ๆ
"พ่อคิดว่าเธอคงมา" คุณหลวงตอบอย่างมั่นใจ
"เธอคงเกรงใจคุณพ่อ..." หญิงสาวพูดเสียงเรียบพร้อมกับฝืนยิ้มเล็กน้อย
"ไม่ใช่เช่นนั้นหรอก พ่อคิดว่า เธอเองก็เหงาที่จะต้องนั่งกินข้าวคนเดียวทุกวัน ระหว่างที่น้องสาวน้องเขยยังอยู่ที่หัวหิน"
"เธอมีเพื่อนออกเยอะแยะค่ะ" แพรพูดเป็นเชิงแย้ง
"อย่าพูดเช่นนี้ซิลูก ถ้าคุณหมอมรุตได้ยินเข้าเธอจะคิดว่า แพรของพ่อหวงแม้นแต่เพียงข้าวมื้อเดียว" คุณหลวงพูดยิ้ม ๆ เป็นการเย้ามากกว่าตำหนิ แพรเข้าใจคำพูดของบิดาดี ใบหน้าของหล่อนจึงเป็นสีเข้ม
"แพรไม่ได้หวงหรอกค่ะ" หญิงสาวบอกบิดาเสียงแผ่ว แม้นจะมีเรื่องขุ่นข้องหมองใจก็ยังอดใจเต้นแรงไม่ได้ เมื่อคิดว่าเย็นวันพรุ่งนี้นายแพทย์มรุตจะมาร่วมรับประทานอาหารด้วย ครั้นแล้วหล่อนก็บังเกิดความรู้สึกกระดากอาย เมื่อคิดว่ามรุตคงรู้ว่าหล่อนได้แอบมองดูเขาทางหน้าต่าง เพราะเขาได้แหงนหน้าขึ้นมองไปพบหล่อนเข้าพอดี...
"วันนี้ทำไมคุณอาวินิจไม่มาส่งคุณพ่อล่ะคะ?" แพรเลียบเคียงถามด้วยจำได้ว่า บิดาของหล่อนได้ถูกนายวินิจผู้เป็นสหายเป็นผู้มารับไป แต่เหตุใดตอนกลับ นายแพทย์มรุตจึงเป็นผู้มาส่งท่าน
"พ่อแยกกับอาวินิจเขาตรงหน้ากรมประชาสัมพันธ์ เพราะอาวินิจของแพรเขาจะไปธุระที่กระทรวงเกษตร พ่อกำลังยืนรีรอหาแท็กซี่อยู่ คุณมรุตมาจากไหนไม่รู้ เอารถเข้ามารับพอดี เธอถามพ่อว่าจะไปไหน พอพ่อตอบว่าจะกลับบ้าน เธอก็เลยรับอาสามาส่ง ครั้งแรกเธอนึกว่าพ่อไปทำงาน พ่อเลยบอกว่าพ่ออยู่ในระหว่างพักร้อน ซึ่งเธอก็พักเช่นเดียวกัน" คุณหลวงตอบธิดาเสียยืดยาวซึ่งทำให้แพรคิดว่า
"คุณพ่อกำลังโอ๋คุณหมอมรุตเหมือน คุณแม่อีกคนหนึ่งแล้ว ทั้งๆที่คุณพ่อพูดกับแพรเสมอ ๆ ว่า แม่ของแพรนี่เดี๋ยวนี้ช่างโอ๋คุณมรุตเสียจริง ๆ"
ครั้นพอแยกจากผู้ให้กำเนิดของตนมาอยู่คนเดียวตามลำพัง แพร ฤทธิ์ณรงค์ ก็อดที่จะคิดถึงเย็นวันพรุ่งนี้ไม่ได้ เสียงของบิดายังก้องอยู่ในหู แต่ประโยคที่ว่า
"...เย็นพรุ่งนี้ถ้าว่างเธอจะมา... พรุ่งนี้เย็นแพรช่วยแม่อ่อนจัดอาหารเพิ่มเผื่อคุณมรุตด้วยนะลูก"
บทที่ ๓๓...
เพชรา ชาญกิจยิ้มรับสุภาพสตรีชาวต่างประเทศผู้แขกมาแต่งผมที่ร้าน'เพชรา' ของหล่อนเป็นครั้งที่สองอย่างอ่อนหวาน พร้อมกล่าวเชื้อเชิญเป็นภาษาอังกฤษว่า
"ดิฉันรู้สึกเป็นเกียรติเหลือเกินค่ะ ที่ร้าน 'เพชรา' ของดิฉันได้ต้อนรับคุณคลาราอีกครั้ง" สุภาพสตรีต่างชาติยิ้มกับเพชราอย่างร่าเริงเมื่อตอบว่า
"ดิฉันชอบการแต่งผมของคุณค่ะ"
"...วันนี้เพื่อนของคุณไม่ได้มาด้วยหรอกหรือคะ?" นางชาญกิจเอ่ยถามถึงสุภาพสตรีไทยผู้หนึ่งเคยพานางคลารา มอร์แกนมาร้านของหล่อนในครั้งแรก
"ไม่ได้หรอกค่ะ" สตรีผู้เป็นแขกตอบขณะที่เดินตามเพชราเข้ามาในห้องแต่งผม ครั้นพอแลเห็นแขกนั่งเต็มหมดทุกที่หล่อนก็อุทานออกมาว่า
"โอ! ไม่ว่างเลย ดิฉันตั้งใจว่าจะซอยผมสักหน่อย"
"คุณคลารามีธุระอะไรหรือเปล่าคะ ถ้าไม่มีกรุณารออีกสักเล็กน้อยเถิดค่ะ ประเดี๋ยวดิฉันจะซอยให้"
"ไม่มีหรอกค่ะ" นางมอร์แกนตอบ ดังนั้น เพชราจึงพาแขกของหล่อนไปนั่งรอยังห้องรับรอง ซึ่งหล่อนจัดไว้สำหรับให้แขกนั่งพักรอหรือผู้ที่มากับแขกพักผ่อน ภายในห้อง 'รับรอง' นี้เพชราได้จัดไว้อย่างงดงาม มีหนังสือแล้วก็กล่าวชมเชยเพชราว่า ช่างมีความคิดรอบคอบในการต้อนรับ ซึ่งทำให้แขกหรือลูกค้าทุกคนไม่เบื่อที่จะมาเยือน 'เพชรา' อีก นางชาญกิจยิ้มอย่างอ่อนหวานเมื่อกล่าวคำขอบใจคลารา พร้อมกับหล่อนก็ขอตัวออกไปจากห้องนั้นและบอกแขกสาวว่า ถ้าแขกว่างหล่อนจะให้เด็กเข้ามาเชิญ แต่ยังไม่ทันที่เพชราจะเดินพ้นออกไปจากห้องนั้น หล่อนก็ถูกคลาราเรียกไว้ด้วยน้ำเสียงที่ตื่นเต้นว่า
"คุณเพชราคะ!" เพชราหันกลับมามองดูแขกสาวพลางถามขึ้นว่า
"คุณคลาราต้องการอะไรหรือคะ?"
"เปล่าค่ะ ดิฉันเพียงแต่อยากจะถามคุณเพชราว่า คุณรู้จักฮันนี่ด้วยหรือคะ?"
"ฮันนี่!" เพชราทวนคำอย่างฉงน
"ถูกแล้วค่ะ ฮันนี่ พวกเราเรียกเธอว่าฮันนี่ค่ะ แต่คุณเพชราอาจจะรู้จักเธอในนามของมัตติกาก็ได้..." คลาราพูดยิ้ม ๆ ดวงตาสีฟ้าทั้งคู่ของหล่อนจับจ้องอยู่ที่ภาพซึ่งแขวนติดอยู่ที่ผนังห้อง
"มัตติกา!" เพชราทวนคำอีกครั้งด้วยกิริยาที่ฉงนฉงายเช่นเดิม และในที่สุดหล่อนก็บอกนางคลารา มอร์แกนว่า
"ดิฉันไม่รู้จักหรอกค่ะ คุณคลารา" ครั้งนี้แขกสาวเป็นฝ่ายฉงนบ้าง
"คุณเพชรา ไม่รู้จักฮันนี่... ไม่รู้จักมัตติกา?"
"ค่ะ ถูกแล้วดิฉันไม่รู้จัก" เพชรารับคำเสียหนักแน่น
"แต่ทำไมคุณเพชรามีรูปของฮันนี่อยู่ล่ะคะ?" นางมอร์แกนซักถามอย่างสงสัย
"เอ๊ะ! ไหนคะ?" เพชรางงงันหนักขึ้น
"อ้าว! ก็รูปนั่นอย่างไรล่ะคะ" สุภาพสตรีสาวใหญ่ชาวอเมริกันยกมือชี้ไปยังภาพขนาดเขื่องที่ประดับอยู่ เพชรามองตามมือของคลารา ซึ่งหล่อนก็รู้ว่าภาพนั้นคือภาพของแพร ฤทธิ์ณรงค์ ! ดังนั้น หล่อนจึงย้อนถามแขกสาวของหล่อนว่า
"ภาพนั้นน่ะหรือคะ ที่คุณคลาราว่าเป็นภาพของฮันนี่หรือมัตติกาเพื่อนของคุณ?"
"ค่ะ ดิฉันจำได้ แต่...ฮันนี่คงจะถ่ายมานานแล้วกระมังคะ แต่เอ...ทำไมทรงผมและแบบเสื้อจึงยังนำสมัยเหมือนยุคนี้อยู่หนอ" ประโยคหลังหล่อนพูดเหมือนรำพึงกับตนเอง เพชราจึงหัวเราะออกเบาๆ เมื่อบอกคลาราว่า
"ถ้าเป็นภาพนั้นละก้อ ไม่ใช่ภาพของเพื่อนคุณคลาราแน่นอนค่ะ เพราะภาพนั้นเป็นภาพเพื่อนรุ่นน้องของดิฉัน และเธอชื่อแพร ฤทธิ์ณรงค์ " นางมอร์แกนทวนชื่อของแพรด้วยน้ำเสียงที่แปร่งหู
"แพร ฤทธิ์ณรงค์ !"
"ค่ะ" นางชาญกิจก้มศีรษะรับคำเสียงหนักแน่น ด้วยเหตุนี้คลาราจึงปราดไปยืนอยู่เบื้องหน้าภาพของแพรซึ่งอยู่ในชุด "แล้วก็หันมาพูดกับเพชราอย่างงุนงงว่า
"ดิฉันไม่อยากจะเชื่อเลยค่ะว่า ไม่ใช่ภาพของฮันนี่ แต่ดิฉันก็จำต้องเชื่อ ตะวันออกที่สวยมากคนหนึ่ง สวยเหมือนแพรของคุณเพชรา..."
"...เพื่อนของคุณคลาราเหมือนน้องแพรของดิฉันมากหรือคะ?" เพชราถามก็เพราะคิดว่าสตรีผู้ที่นางมอร์แกนกล่าวขวัญถึงนี้ คงเหมือนนางสาวฤทธิ์ณรงค์คนสุดท้ายอย่างมากมาย มิฉะนั้นไหนเลยแขกสาวของหล่อนจะทึกทักคิดว่าภาพของแพรเป็นภาพของฮันนี่หรืออีกนัยหนึ่ง ก็คือมัตติกา!...?"
"เหมือนค่ะ เหมือนมาก เหมือนราวกับคน ๆ เดียวกัน" คลารารับบอกเพชรา ส่วนดวงตาสีฟ้าทั้งคู่ของหล่อนนั้นยังคงจับอยู่ที่ภาพของแพร และในที่สุดหล่อนก็พูดต่อไปว่า
"ดิฉันไม่อยากคิดเลยว่า จะได้พบสิ่งที่แปลกประหลาดเช่นนี้ มีอย่างที่ไหนคะ คนเราที่ไม่ได้เกี่ยวพันเป็นญาติกันเลย แต่มามีหน้าตาเหมือนกันราวกับพิมพ์เดียว... เอ หรือว่าฮันนี่กับเจ้าของภาพนี้จะเป็นญาติกันบ้างก็ไม่รู้" คลารายกมือขึ้นแตะขมับเป็นเชิงคิดเมื่อพูดในประโยคหลัง นางชาญกิจจึงขัดขึ้นอย่างตริตรองว่า
"ดิฉันกับน้องแพรรู้จักกันมานานแล้วค่ะ และจำได้ว่าเธอไม่เคยมีญาติชื่อฮันนี่หรือมัตติกา!"
"ฮันนี่เองเขาก็บอกดิฉันค่ะ ว่าเขาตัวคนเดียวในโลก แหม! ทำอย่างไรดิฉันจึงจะได้เห็นเจ้าของภาพนี่นะคะ ฮันนี่เองถ้าเขารู้เข้าก็คงจะตื่นเต้นมากมาย ที่เกิดมามีคนเหมือนเขาราวกับพี่น้องฝาแฝด" ประโยคท้าย ๆ นางมอร์แกนพูดอย่างตื่นเต้น ทั้งมีทีท่าว่าปรารถนาที่จะได้เห็นนางสาวฤทธิ์ณรงค์คนสุดท้ายอย่างจริงจัง
"ถ้าคุณคลารามาที่ 'เพชรา' บ่อย ๆ วันหนึ่งคุณคงจะได้แลเห็นน้องแพรค่ะ เพราะเธอมาที่นี่แทบทุกเดือน"
"แต่สิ้นเดือนนี้ ดิฉันจะเดินทางไปฮ่องกงแล้วนี่คะ และก็...ดิฉันนัดกับฮันนี่ไว้แล้วว่าเราจะพบกันที่นั่น ดิฉันเสียดายเหลือเกินที่คงไม่มีโอกาสแลเห็นเจ้าของภาพนี้ก่อนออกเดินทางเพื่อนำไปเล่าให้ฮันนี่ฟัง" คลาราพูดจบก็เดินกลับมานั่งยังเก้าอี้ตัวเดิม แต่ดวงตาของหล่อนยังไม่ยอมละไปจากภาพของ แพร ฤทธิ์ณรงค์ !
"...เพื่อนของคุณคลารานี่เป็นสตรีชาวไทยหรือคะ?" เพชราถามเพราะความรู้สึกสนใจ
"ค่ะ ฮันนี่เป็นสตรีไทยที่สวยสง่า และน่ารักคนหนึ่ง" นางมอร์แกนพูดถึงสหายของหล่อนด้วยน้ำเสียงที่บอกถึงความนิยมชมชื่นอยู่มิใช่น้อย
"อา...คุณเพชราคะ!" คลาราเรียกเจ้าของร้าน 'เพชรา' เบา ๆ หลังจากที่หล่อนได้นิ่งครุ่นคิดอะไรอยู่ครู่หนึ่ง เพชรายิ้มเล็กน้อยเมื่อถามว่า
"อะไรหรือคะ?" นางมอร์แกนมีกิริยาลังเลเล็กน้อยเมื่อถูกถาม และในที่สุดหล่อนก็ตัดสินใจพูดขึ้นว่า
"คุณเพชราต้องไม่คิดมากและโกรธดิฉันนะคะ ถ้าดิฉัน...จะขอซื้อรูปนี้จากคุณเพชรา ดิฉันจะเอาไปฝากฮันนี่เขาค่ะ"
"เอ... เรื่องนี้ดิฉันต้องขอปรึกษาเจ้าของภาพเขาดูก่อนค่ะ ถ้าเจ้าตัวเขาไม่ยินยอม ดิฉันก็ตกลงด้วยไม่ได้" เพชราบอกอย่างอ่อนหวาน
"คุณเพชราไม่ต้องกลัวว่าดิฉันจะไปสร้างความเสียหายให้แก่เจ้าของภาพหรอกค่ะ ดิฉันอยากจะได้ภาพนี้ไปให้ฮันนี่เห็น เท่านั้น ...ถ้าคุณเพชราตกลง ดิฉันขอให้ค่าตอบแทนสองพันบาทค่ะ คุณเพชราอย่าคิดอะไรนะคะ" สตรีต่างชาติบอกเพชราด้วยน้ำเสียงที่อ่อนโยน เพราะหล่อนเกรงว่าเพชราจะเข้าใจเจตนาของหล่อนผิด ดังนั้น นางชาญกิจจึงรีบตอบว่า
"ดิฉันเข้าใจความรู้สึกของคุณคลาราดีค่ะ แต่ดิฉันก็ยังตกลงอะไรไม่ได้ จนกว่าดิฉันจะได้รับคำอนุญาตจากน้องแพรผู้เป็นเจ้าของภาพ"
"ขอบคุณค่ะ ที่คุณเพชราเข้าใจความรู้สึกและเจตนาของดิฉัน อาทิตย์หน้าดิฉันจะมาฟังข่าวจากคุณ และขอหวังล่วงหน้าว่าคงจะต้องเป็นข่าวดี!" นางมอร์แกนพูดยิ้ม ๆ
ขณะนั้นเด็กก็ได้เข้ามารายงานว่าแขกว่าง เพชราจึงได้กล่าวเชื้อเชิญนางคลารา มอร์แกนให้ออกไปแต่งผม เพราะฉะนั้นเรื่องภาพถ่ายของแพรจึงได้ยุติลงเพียงนี้ แต่ถึงกระนั้นคลาราก็ยังไม่ลืมที่จะสั่งเสียขอร้องเพชราให้ช่วยรับติดต่อขออนุญาตแพร ก่อนที่หล่อนจะกลับในวันนั้น...ส่วนเพชราตลอดวันนั้นยามใดที่สมองว่างเปล่า หล่อนก็อดที่จะคิดถึงเรื่องราวที่เกี่ยวกับภาพของแพร และเพื่อนสาวของคลาราไม่ได้ 'ฮันนี่' และ 'มัตติกา' สองคำนี้ได้อยู่ในความคิดคำนึงของหล่อนเรื่อยมา...ด้วยเหตุนี้ ในตอนค่ำแพรจึงได้รับโทรศัพท์จากพี่เพชราผู้แสนดีของหล่อน!
"ฮัลโหล! น้องแพรหรือคะ? นี่พี่เพชราพูดค่ะ" นางชาญกิจถามไปอย่างอ่อนหวาน ในเมื่อ หล่อนมั่นใจว่าผู้รับสายนั้น คือนางสาวฤทธิ์ณรงค์คนสุดท้าย
"ค่ะ พี่เพชรามีธุระอะไรหรือคะ?"
"ไม่มีธุระอะไรหรอกค่ะ นอกจากมีเรื่องประหลาดเล่าให้น้องแพรฟัง... หมู่นี้ทำไมน้องแพรหายไปล่ะคะ พี่เพชราคิดถึงออก"
"น้องแพรไม่ค่อยว่างค่ะ... เรื่องอะไรของพี่เพชราคะที่ว่าเรื่องประหลาด?" หญิงสาวถามในประโยคหลัง
"พี่เพชราขอบอกเสียก่อนว่าเรื่องประหลาดนั้นเกี่ยวกับน้องแพรด้วย" เพชราตอบพร้อมกับหัวเราะเบา ๆ
"เกี่ยวกับแพร?" แพรทวนถามไปอย่างไม่เชื่อใจ
"ถูกแล้วค่ะ เกี่ยวกับน้องแพรของพี่เพชรา"
"ถ้าเช่นนั้นพี่เพชรารีบเล่าให้แพรฟังเร็ว ๆ เถิดค่ะ แพรอยากทราบเรื่องเหลือเกินพี่เพชรา..."
"วันนี้มีสุภาพสตรีชาวอเมริกันผู้หนึ่งมาทำผมที่ร้านของพี่เพชรา พี่ลืมบอกไปว่าเธอมาครั้งนี้เป็นครั้งที่สอง เธอชื่อนางคลารา มอร์แกนค่ะ น้องแพรดูเหมือนจะเป็นหม้าย สามีของเธอเสียไปหลายปีแล้ว และทิ้งมรดกไว้ให้เธอไม่น้อยทีเดียว คุณคลารานี่อายุแก่กว่าพี่เล็กน้อย..."
"ไม่เห็นมีอะไรเกี่ยวกับแพรนี่คะ" นางสาวฤทธิ์ณรงค์คนสุดท้ายพูดอย่างฉงน เพชราจึงหัวเราะและบอกว่า
"น้องแพรอดใจฟังพี่เพชราพูดให้จบก่อนซิคะ อย่างเพิ่งขัดคอพี่ วันนี้แขกมาก พอคุณคลารามาพี่เพชราเลยต้องเชิญเธอไปนั่งพักยังห้องรับรองก่อน น้องแพรคงทราบแล้วว่า ภาพถ่ายเต็มตัวของน้องแพรที่อยู่ในชุด 'นางในฝัน' นั้นได้อยู่ในห้องนี้"
"ค่ะ" แพรรับคำและนิ่งฟังอย่างตั้งใจ...เพชราพูดต่อไปว่า
"พอคุณคลารานี่แลเห็นภาพของน้องแพรเข้า เธอก็ถามพี่เพชราอย่างตื่นเต้นทีเดียวว่า พี่เพชรารู้จักฮันนี่เพื่อนของเธอด้วยหรือ พี่ก็เลยถามฮันนี่ไหนพี่ไม่เคยรู้จัก เธอบอกพี่ว่าถ้าไม่รู้จักทำไมพี่ถึงมีภาพของฮันนี่แขวนอยู่ พูดจบเธอก็ชี้ไปที่ภาพของน้องแพร ซ้ำยังบอกพี่อาจจะรู้จักฮันนี่ของเธอในนามของมัตติกาก็ได้!
"มัตติกา!..." แพรทวนคำว่า "มัตติกา" เบา ๆ
"ถูกแล้วค่ะ น้องแพร เพื่อนของคุณคลาราชื่อมัตติกาเป็นสุภาพสตรีไทยคนหนึ่ง ซึ่งมี ชื่อเล่น ๆ เรียกกันในหมู่เพื่อนฝูงชาวต่างประเทศว่า ฮันนี่ พี่เพชราฟังน้ำเสียงของคุณคลาราดู รู้สึกว่าเธอนิยมชมชื่นเพื่อนต่างชาติผู้นี้ของเธอมาก เธอบอกกับพี่ว่าฮันนี่ของเธอเป็นสตรีชาวตะวันออกที่สวยมากคนหนึ่ง และเป็นสตรีไทยที่สวยสง่าน่ารัก" เพชราเล่าให้น้องแพรที่รักของหล่อนฟังอย่างละเอียดลออ... ดังนั้น แพรจึงถามขึ้นเป็นเชิงเย้าผู้เกิดก่อนว่า
"ถ้าเช่นนั้นน้องแพรของพี่เพชราก็ถูกจัดว่าเป็นสตรีชาวตะวันออกที่สวยมากคนหนึ่งด้วยซิคะ เพราะแพรเหมือนฮันนี่ของคุณคลารานี่คะ?"
"ถูกแล้วค่ะ เพราะคุณคลาราเองก็บอกว่า... ฮันนี่ เขาเป็นสตรีตะวันออกที่สวยมากคนหนึ่ง สวยเหมือนคุณแพรของคุณเพชรา..." นางชาญกิจพูดด้วยน้ำเสียงหนักแน่นเป็นจริงเป็นจัง แพรหัวเราะเบา ๆ มาตามสายเมื่อพูดว่า
"โธ่! พี่เพชราก็เลยเห็นเป็นจริงเป็นจังไปกับคุณคลารานั่นด้วย น้องแพรของพี่เพชราอาจจะเหมือนคุณมัตติกา หรือฮันนี่ของคุณคลาราแต่เพียงภาพถ่ายก็ได้ค่ะ คุณมัตติกา ฮันนี่ ของคุณคลารานี่อายุรุ่นราวคราวแพรหรือคะ?" นางสาวฤทธิ์ณรงค์ถามอย่างสนใจในประโยคหลัง
"อายุมากกว่าน้องแพรค่ะ เพราะคุณคลาราบอกพี่เพชราว่า ฮันนี่อายุรุ่นราวคราวเดียวกับเธอ คุณคลาราอายุเกือบสี่สิบกระมังคะ แต่เธอยังแลดูสาวและสวยอยู่ไม่น้อยทีเดียว..."
"แพรประหลาดใจและไม่อยากเชื่อเลยค่ะว่า แพรจะไปเหมือนกับเพื่อนของคุณคลารา" แพรบอกเพชราเสียงแผ่วเหมือนรำพึง นางชาญกิจจึงพูดว่า
"ถูกของน้องแพรค่ะ ที่ว่าประหลาดใจและไม่อยากเชื่อ พี่เพชราเองก็มีความรู้สึกเหมือนน้องแพร แต่แล้วพี่ก็ต้องเชื่อแม้นว่าจะประหลาดใจอยู่บ้าง น้องแพรทราบหรือเปล่าคะว่า คุณคลาราได้ขอซื้อภาพของน้องแพร เพื่อนำไปเป็นของฝากฮันนี่ของเธอเป็นราคาสองพันบาท..."
"พี่เพชราพูดว่าอะไรนะคะ ภาพของแพรนั่นน่ะหรือคะราคาสองพันบาท..." หญิงสาวถามอย่างไม่แน่ใน เพชราจึงยืนยันว่า
"ถูกแล้วค่ะ ภาพของน้องแพรที่อยู่ในชุด 'นางในฝัน' นั่นมีมูลค่าถึงสองพันบาท แต่พี่เพชราก็ยังไม่ได้ตกลงคุณคลาราไป เพราะมันเป็นภาพของน้องแพร พี่จึงเลี่ยงจากการอ้อนวอนของเธอด้วยการอ้างว่าพี่จะต้องปรึกษาน้องแพรดูก่อน"
"แต่ภาพนั้นเป็นสิทธิของพี่เพชรานี่คะ น้องแพรอนุญาตถ้าพี่เพชราเห็นว่าเหมาะสม และไม่มีอะไรเสื่อมเสีย" แพรพูดด้วยใจจริงพร้อมกันนั้นหล่อนก็ได้บอกเพชราว่า
"แพรเองก็อยากเห็นฮันนี่ของคุณคลาราเหลือเกินค่าว่าเธอเหมือนแพรมากนักหรือ..."
"พี่เพชราคิดว่าคงเหมือนมากค่ะ ไม่เช่นนั้นคุณคลาราไม่ยอมลงทุนซื้อรูปของน้องแพรไปให้เพื่อนของเธอดูเป็นเงินถึงสองพันบาทแน่นอน ในเมื่อ มันเป็นเพียงภาพถ่ายธรรมดา ถ้าเป็นภาพวาดก็เป็นอีกเรื่องหนึ่ง" นางชาญกิจพูดอย่างตริตรอง และเมื่อเห็นแพรนิ่งฟังไม่ได้ตอบอะไรมา หล่อนจึงพูดต่อไปว่า
"เรื่องรูปนี่พี่เพชราคิดว่าน้องแพรลองถามความเห็นคุณพ่อดูอีกครั้งก็ดีเหมือนกันค่ะ ถ้าอย่างไรน้องแพรบอกให้พี่ทราบด้วย... อ้อ อาทิตย์นี้พี่เพชราจะไปหาดเจ้า น้องแพรอยากไปไหมคะ พี่จะได้ขออนุญาตคุณพ่อให้?" เพชราเปลี่ยนเรื่องใหม่ในประโยคหลัง
"อาทิตย์ที่แล้วแพรก็ไปบางแสนมาแล้วค่ะ อาทิตย์นี้เลยอยากอยู่บ้านเฉยๆ ขอบคุณค่ะที่พี่เพชราอุตส่าห์นึกถึงแพร เที่ยวเผื่อแพรด้วยก็แล้วกันค่ะ" แพรตอบอย่างอ่อนหวาน
"ตกลงพี่เพชราขอจบเรื่องประหลาด! ลงเพียงนี้นะคะ น้องแพรคงยืนเมื่อยแย่"
"ไม่เมื่อยหรอกค่ะ อีกสองสามวันถ้าว่าง แพรจะไปหาพี่เพชราที่ร้านค่ะ"
"ถ้าเช่นนั้นวันนี้ยุติทีนะคะ ส่วนเรื่องรูปพี่เพชราคิดว่าน้องแพรควรปรึกษาคุณพ่อดูอีกที สำหรับพี่เพชราแล้ว เชื่อว่าคุณคลาราคงไม่มีเจตนาอื่นใดเคลือบแฝงหรอก เพราะดูเธอเป็นคนมีนิสัยเปิดเผยไม่ลึกลับกับใคร" เพชราบอกหญิงสาวตามความรู้สึกของหล่อน หลังจากที่ได้สนทนากับคลารา แม้นเพียงสองครั้งก็ตาม ในเมื่อ ผู้แนะนำคลาราให้รู้จักกับหล่อน และมาเสริมสวยที่ร้านของหล่อนนั้น คือคุณหญิงอรอนงค์ผู้กว้างขวางในสังคมผู้ดี ของชาวไทยและชาวเทศในประเทศไทย ดังนั้นย่อมเป็นการเชื่อถือได้ว่านางคลารา มอร์แกน เป็นสุภาพสตรีอเมริกันที่ควรคบค้าสมาคมได้โดยไม่มีภัยอันตราย!
"ค่ะ ตกลงแพรจะปรึกษาคุณพ่ออีกครั้ง แล้วก็จะโทรไปบอกให้พี่เพชราทราบ" แพรบอกเป็นประโยคสุดท้ายก่อนที่จะวางหูโทรศัพท์...
เพราะเหตุว่าเมื่อคืนนี้ผู้ให้กำเนิดไป งานเลี้ยง ฉลองยศของสหายและกลับบ้านดึกเกินไป แพรจึงไม่มีโอกาสที่จะเล่าเรื่องประหลาด! ที่เพชราบอกหล่อนให้บิดาฟัง ดังนั้น หญิงสาวจึงตระเตรียมอยู่ในใจว่าจะเล่าให้บิดาฟังในเช้าวันนี้...
"แพรรอพ่อนานไหมลูก?" หลวงรอนรณฤทธิ์เอ่ยถามธิดาคนเล็กของท่านเป็นประโยคแรก เมื่อก้าวเข้าไปในห้องอาหารซึ่งมีแพรกำลังนั่งรออยู่
"ไม่นานหรอกค่ะคุณพ่อ" แพรรีบตอบบิดาของหล่อนอย่างอ่อนหวาน พร้อมกับหล่อนก็สังเกตเห็นว่าเช้านี้สีหน้าและแววตาของผู้ให้กำเนิดไม่สู้จะแจ่มใสนัก
"เมื่อคืนนี้แพรรอคุณพ่ออยู่จนตีหนึ่งค่ะ ครั้นเห็นคุณพ่อยังไม่กลับ แพรเลยขึ้นไปนอนคอยฟังเสียงกริ่งประตูที่ห้องของแพร นอนคอยฟังอยู่ได้ครู่หนึ่งแล้วหลับไปเมื่อไหร่ก็ไม่ทราบค่ะ คุณพ่อคงกลับดึกมากกระมังคะ?" หญิงสาวเอ่ยถามเมื่อบิดาของหล่อน ทรุดตัวลงนั่งเรียบร้อยแล้ว ประมุขของ 'ฤทธิ์ณรงค์' พยักหน้ารับคำของธิดาพลางตอบว่า
"พ่อกลับมาเกือบตีสาม... ต่อไปแพรไม่ต้องรอพ่อหรอกลูก อดนอนเปล่าๆ ถึงพ่อกลับดึกดื่นอย่างไร คนเปิดประตูของเราก็มี ไม่ใช่หน้าที่ของแพรนี่ลูก"
"แพรอดเป็นห่วงคุณพ่อไม่ได้ค่ะ" นางสาวฤทธิ์ณรงค์สารภาพเบา ๆ ซึ่งทำให้ผู้ให้กำเนิดยิ้มเล็กน้อยและมองดูหล่อนอย่างเอ็นดู
"คราวหลังแพรไม่ต้องห่วงพ่อหรอก พ่อต่างหากเล่าที่มีหน้าที่ห่วงใยแพร"
"แต่ถึงอย่างไรแพรก็อดเป็นห่วงคุณพ่อไม่ได้ค่ะ คุณพ่อไปงานไหนไม่เคยกลับดึกอย่างนี้นี่คะ" หลวงรอนฯหัวเราะเบา ๆ เมื่อได้ยินคำตอบของธิดาสุดสวาท ใบหน้าและแววตาของท่านในขณะนี้แจ่มใสขึ้นกว่าเดิมเล็กน้อย
"แพรพูดราวกับพ่อเป็นเด็กเล็ก ๆ แพรรู้หรือเปล่าว่าเมื่อสมัยพ่อยังหนุ่ม ๆ น่ะ พ่อไปงานไหนละก้อกลับตอนเช้าทุกงาน"
"ตั้งแต่แพรจำความได้ คุณพ่อไม่เคยกลับดึกมากอย่างนี้ค่ะ แพรกลัวคุณพ่อไม่สบาย" นางสาวฤทธิ์ณรงค์อ้อมแอ้มบอกบิดาของหล่อน
"พ่อไม่เป็นอะไรหรอกลูก" ผู้เป็นบิดารีบตอบ
"แต่เช้านี้ คุณพ่อหน้าตาไม่แจ่มใสค่ะ" แพรพูดเป็นเชิงแย้ง หลวงรอนรณฤทธิ์หัวเราะเบา ๆ และรีบบอกธิดาของท่านว่า
"ประเดี๋ยวพ่อนอนพักสักครู่ก็เป็นปกติ... อ้อ เมื่อคืนนี้พ่อพบคุณมรุตที่งานด้วย เธอรู้จักกับลูกชายหลวงไพรีฯ" คุณหลวงเปลี่ยนเรื่องใหม่คุณหลวงจึงพูดต่อไปอีกว่า
"พอเห็นพ่อเข้า คุณมรุตก็รีบเดินเข้ามาหาและขอโทษขอโพยอีกครั้งที่ไม่ได้มารับประทานอาหารเย็นที่ 'ฤทธิ์ณรงค์' ของเราตามสัญญา เธอบอกพ่อว่า บางทีวันอาทิตย์นี้เธอจะมาขออาหารกลางวันพ่อกินสักมื้อ... พ่อคิดว่าอาทิตย์นี้เราทำข้าวแช่ทานกันดีไหมลูก ร้อน ๆ อย่างนี้ชื่นใจดี?" ประโยคท้ายท่านพูดอย่างปรึกษาหารือกับธิดา ซึ่งแพรรู้ดีว่าแท้จริงแล้วบิดาเตรียมขอร้องให้หล่อนตระเตรียมอาหารไว้ต้อนรับนายแพทย์มรุต ศิวะเวชช์! ด้วยเหตุนี้แพรจึงตอบบิดาของหล่อนว่า
"ตามใจคุณพ่อค่ะ ถ้าคุณพ่ออยากทาน"
"เอ้อ! พ่อไม่ได้ทานลำพังกับแพร เท่านั้น นะลูก พ่อคิดว่าเราเตรียมเผื่อคุณมรุตเธอด้วย" นางสาวฤทธิ์ณรงค์ปรารถนาที่จะใคร่บอกบิดาของหล่อนเหลือเกินว่า
"แพรเบื่อที่จะคอยต้อนรับคุณหมอมรุตเก้อค่ะ แพรคิดว่าเขาคงจะคิดดูถูกและยิ้มเยาะให้ ถ้ารู้ว่าเราคอยต้อนรับเขา" แต่แพรก็ไม่กล้าพูดให้บิดาฟัง นอกจาก ตอบท่านเบา ๆ 
"ตามใจคุณพ่อค่ะ"
หลังจากที่อาหารเช้าผ่านไปเรียบร้อยแล้ว แพรก็รอคอยจังหวะที่บิดาของหล่อนมีอารมณ์ดี เพื่อจะได้เล่าเรื่องที่เกี่ยวกับภาพของหล่อนให้ท่านฟัง
"คุณพ่อค่ะ..." แพรเรียกผู้ให้กำเนิดเบา ๆ และพอท่านหันมามองดูหล่อนเป็นเชิงถาม หล่อนก็รีบส่งยิ้มให้ท่านอย่างประจบ
"แพรมีเรื่องอะไรจะพูดกับพ่อรึลูก?" คุณหลวงถามหลังจากที่แลเห็นกิริยาอึกอักของธิดา
"ค่ะ... แต่ไม่ใช่เรื่องสำคัญอะไรหรอกค่ะคุณพ่อ... อ้า คุณพ่อมีธุระอะไรหรือเปล่าคะ?" แพรย้อนถามอย่างอ่อนหวาน
"พ่อไม่มีธุระอะไรหรอก แพรมีเรื่องอะไรก็พูดเถิดลูกพ่อจะคอยฟัง" หลวงรอนรณฤทธิ์บอกธิดาของท่าน ด้วยเสียงที่บอกถึงความเมตตาปรานี...พร้อมกันนั้นท่านก็เอนกายลงนอนบนเก้าอี้นวมตัวยาว แพรลุกมานั่งพับเพียบอยู่พรมใกล้ ๆ บิดาพลางบอกท่านว่า
"แพรมีเรื่องที่ประหลาดที่สุด เล่าให้คุณพ่อฟังค่ะ"
"มีคนมาขอร้องให้แพรของพ่อช่วยปักเสื้อให้เขาอีกอย่างนั้นรึ หรือว่าอยากจะขออนุญาตพ่อเอาลูกสุนัขข้างถนนมาเลี้ยง?" บิดาดักคอยิ้ม ๆ อย่างอารมณ์ดี
"ไม่ใช่ค่ะ คุณพ่อขา...แพรมีเรื่องประหลาดจริง ๆ ค่ะ" แพรบอกบิดาที่รับของหล่อนด้วยเสียงที่แจ่มใส
"ถ้าเช่นนั้นลองเล่าให้พ่อฟังซิลูก"
"อ้า...คุณพ่อเชื่อไหมคะว่าภาพถ่ายของแพรที่อยู่ในชุด 'นางในฝัน' นั้นได้มีผู้มาขอซื้อกับพี่เพชราเป็นราคาถึงสองพันบาทแน่ะค่ะ"
"สองพันบาท!..." หลวงรอนฯทวนคำเบา ๆ พลางยิ้มเล็กน้อยเมื่อเหลือบมองดูธิดาคนเล็ก
"เศรษฐีหนุ่มที่ไหนล่ะ ที่มาขอซื้อรูปลูกสาวของพ่อ คุณเพชราบอกหรือเปล่า?" แพรใบหน้าแดงระเรื่อเมื่อบอกบิดาว่า
"เศรษฐีสาว... อ้า เศรษฐีนีต่างหากล่ะคะคุณพ่อ เธอชื่อคลารานางคลารา มอร์แกน เป็นสุภาพสตรีชาวอเมริกันค่ะ ผู้ที่มาขอซื้อรูปของแพร"
"เขาซื้อเอาไปทำไมลูก?" คุณหลวงถามอย่างสงสัย
"พี่เพชราบอกแพรว่า เธอจะซื้อไปฝากเพื่อนของเธอค่ะ เพราะว่าแพรเหมือนเพื่อนคนนั้นของเธอราวกับคน ๆ เดียวกัน" แพรอธิบายให้บิดาของหล่อนเข้าใจ หลวงรอนฯพยักหน้ารับและถามว่า
"เพื่อนของคลารานี่เป็นผู้หญิงไทยหรืออเมริกันลูก?"
"ผู้หญิงไทยค่ะ คุณคลาราเรียกว่าฮันนี่ ส่วนชื่อไทยชื่อ มัตติกา!" หลวงรอนรณฤทธิ์ผงกศีรษะขึ้นเล็กน้อยเมื่อทวนคำออกมาว่า
"มัตติกา!"
บทที่ ๓๔...
แพร ฤทธิ์ณรงค์ ยิ้มกับบิดาของหล่อนด้วยรอยยิ้มที่ซื่อและบริสุทธิ์เมื่อตอบว่า
"ถูกแล้วค่ะคุณพ่อ เพื่อนของคุณคลาราชื่อว่า มัตติกา!"
"หมายความว่าแหม่มคลารา ขอซื้อรูปของแพรด้วยราคาแพงเช่นนี้ ก็เพื่อจะนำเอาไปให้เพื่อนของเขาดูใช่ไหมลูก" หลวงรอนรณฤทธิ์ลุกขึ้นนั่งถามธิดาน้อย แววตาทั้งคู่ของท่านปรากฏรอยฉงนสนเท่ห์ และครุ่นคิดอะไรบางอย่างระคนกัน
"ใช่ค่ะ พี่เพชราบอกว่าเธออยากจะแลเห็นความตื่นเต้นของเพื่อนรักของเธอ เมื่อแลเห็นภาพของแพรค่ะ"
"แหม่มคลารานี่อายุสักเท่าไหร่ คุณเพชราบอกแพรหรือเปล่าลูก?" คุณหลวงซักถามเสียงเรียบ
"พี่เพชราบอกว่าเธออายุเกือบจะสี่สิบค่ะ แต่ยังแลดูสาวและสวยอยู่" แพรบอกบิดาของหล่อนตามที่รู้มาจากเพชรา
"ถ้าเช่นนั้นฮันนี่หรือมัตติกาของแหม่มคลาราก็คงจะมีอายุรุ่นราวคราวเดียวกัน" ประมุขของ 'ฤทธิ์ณรงค์' พูดเบา ๆ เหมือนรำพึงกับตนเอง
"คุณคลารากับเพื่อนของเธอมีอายุรุ่นราวคราวเดียวกันค่ะ" แพรรีบบอก
"เพื่อนของแหม่มคลาราอยู่ในประเทศไทยหรือว่าต่างประเทศ คุณเพชราบอกแพรหรือเปล่า?"
"เอ...ข้อนี้แพรลืมถามพี่เพชราไปค่ะ แต่แพรคิดว่าคงไม่ได้อยู่ในประเทศไทยแน่นอน ถ้าอยู่เธอคงไปดูภาพของแพรด้วยตนเองที่ร้านพี่เพชราแล้วละค่ะ คุณคลาราไม่จำเป็นที่จะต้องลงทุนซื้อภาพของแพรไปด้วยราคาแพงเช่นนั้น" นางสาวฤทธิ์ณรงค์คนสุดท้ายพูดอย่างตริตรอง ซึ่งบิดาของหล่อนก็เห็นพ้องด้วย
"ตกลงคุณเพชราเขาขายรูปของแพรให้แหม่มคลาราไปแล้วหรือยังลูก?"
"ยังค่ะ พี่เพชราเธอขอผลัดปรึกษาแพรก่อน และอ้า พี่เพชราบอกให้แพรปรึกษาคุณพ่อด้วยค่ะ" แพรเงยหน้าขึ้นตอบบิดาของหล่อนอย่างอ่อนหวาน หลวงรอนรณฤทธิ์แหงนหน้าพ่นควันบุหรี่ลอยขึ้นสูง แล้วก็ตอบด้วยเสียงที่หนักแน่น โดยไม่มองดูหน้าของธิดาน้อยว่า
"ถ้าคุณเพชราให้แพรปรึกษาพ่อและถือความเห็นของพ่อเป็นการตัดสินแล้ว พ่อก็ขอบอกว่าขอให้คุณเพชรางดการขายภาพแพรของพ่ออย่างเด็ดขาด ไม่ว่าใครจะให้ราคางดงามสักเท่าใด คุณเพชราเป็นคนดีมีความคิดรอบคอบ เธอคงไม่คิดที่จะเอาภาพลูกสาวของพ่อไปเป็นสินค้าขายให้ใครต่อใครหรอก" น้ำเสียงที่พูดตลอดจนกิริยาท่าทางของผู้ให้กำเนิดได้ทำให้นางสาวฤทธิ์ณรงค์คนสุดท้ายบังเกิดความไม่สบายใจ ด้วยเกรงว่าท่านจะขุ่นเคืองคนและเพชรา ดังนั้น แพรจึงเอื้อมมือไปเกาะขอบเก้าอี้ตัวที่บิดานั่งอยู่และคุกเข่าบอกท่านว่า
"แพรจะโทรศัพท์ไปบอกพี่เพชราค่ะ ว่าคุณพ่อไม่อนุญาต คุณพ่ออย่าไปโกรธพี่เพชราเธอเลยค่ะ ในเมื่อ เธอเพียงแต่เล่าให้แพรฟัง และเธอก็ไม่ได้ตกลงกระทำอะไรตามอำเภอใจ"
"นั่นซิพ่อถึงบอกแพรว่า คุณเพชราเป็นคนดีมีความคิดรอบคอบ" คุณหลวงพูดพร้อมกับหันหน้ามายิ้มกับธิดาอย่างเอ็นดูรักใคร่ แพรยิ้มตอบบิดาของหล่อนอย่างอ่อนหวานพลางบอกว่า
"คุณพ่อไม่โกรธพี่เพชรานะคะ"
"พ่อไม่โกรธหรอกลูก แต่...พ่ออยากจะขอร้องอะไรแพรบางอย่าง"
"คุณพ่อจะขอร้องอะไรแพรคะ?" แพรถามและมองดูผู้ให้กำเนิดอย่างฉงน
"แพรรับปากกับพ่อก่อนซิลูก ว่าจะกระทำตามคำขอร้องของพ่อ"
"แพรสัญญาค่ะ ว่าแพรจะกระทำตามคำขอร้องของคุณพ่อ... คุณพ่อจะขอร้องอะไรแพรคะ?" หล่อนถามอีกด้วยความสงสัย หลวงรอนฯมองดูธิดาน้อยของท่านแล้วก็บอกว่า
"พ่อขอร้องให้แพรลืมเรื่องเหลวไหลของแหม่มคลาราที่คุณเพชราเล่าให้แพรฟัง พ่อไม่เชื่อหรอกว่าแพรของพ่อจะไปเหมือนใคร พ่อขอให้ลูกลืมแหม่มคลารา ฮันนี่และมัตติกาเสียเถิด"
"ค่ะ แพรจะลืมเรื่องประหลาดที่แพรทราบจากพี่เพชรา แพรจะลืมแหม่มคลารา ฮันนี่และมัตติกาค่ะ" หญิงสาวบอกบิดาของหล่อนทั้งๆ ที่รู้ดีว่า คงอีกนานกว่าหล่อนจะลืมเรื่องราวอันประหลาดนี้ได้ ข้อสำคัญก็คือหล่อนปรารถนาที่จะได้แลเห็นฮันนี่ – มัตติกา เพื่อนรักของนางคลารา มอร์แกนอย่างเหลือเกิน!
"ทำอย่างไรหนอฉันจึงจะได้แลเห็นสตรีผู้ที่มีรูปร่างหน้าตาเหมือนฉันสักครั้ง" แพรคิดคำนึงอยู่ภายในดวงใจของหล่อน
"แพรกำลังคิดอะไรอยู่ลูก?" คุณหลวงเอ่ยถามเหมือนกับจะ ล่วงรู้ถึงความคิดคำนึงของธิดาน้อย ซึ่งแพรยังไม่ทันตอบ ท่านก็พูดต่อไปว่า
"อย่าลืมนะลูกแพรได้ให้สัญญากับพ่อแล้วว่า จะลืมเรื่องไร้สาระนั้นเสีย"
"ค่ะ แพรไม่ลืม" แพรรับคำเบา ๆ ดังนั้น หลวงรอนรณฤทธิ์ จึงได้ยกมือขึ้นลูบศีรษะของธิดาสุดสวาทอย่างเอ็นดู
"แพรของพ่อเป็นเด็กดีและน่ารักเสมอ..."
"จะมีก็แต่คุณพ่อ เท่านั้น แหละค่ะ ที่รักแพร" นางสาวฤทธิ์ณรงค์ พูดพร้อมกับแนบแก้มของหล่อนกับต้นแขนของบิดาอย่างประจบด้วยกิริยาที่น่ารักน่าเอ็นดู...
วันนั้น... พอแยกจากผู้ให้กำเนิดแล้ว ในสมองของแพรก็เต็มไปด้วยเรื่องราวที่เกี่ยวกับนางคลารา มอร์แกน และสตรีชาวไทยผู้เป็นสหายของ ในเมื่อ หล่อนยังจำได้ว่าครั้งสุดท้ายที่เขามาเยือน 'ฤทธิ์ณรงค์' นั้น หล่อนกับเขาช่างห่างไกลกันเสียเหลือเกิน
...
ในที่สุด ก่อนที่คุณนายผกาและธิดาทั้งสองจะกลับจากหัวหิน... ก่อนที่จะถึงกำหนดนัดหมายว่าจะมาเยือน 'ฤทธิ์ณรงค์' ของนายแพทย์มรุต ศิวะเวชม์นั้น เหตุการณ์อันอลเวงไม่คาดฝันก็เกิดขึ้นใน 'ฤทธิ์ณรงค์'
แพรตกใจจนหน้าซีดตัวสั่น เมื่อกลิ่นวิ่งมาบอกหล่อนที่เรือนเล็กของนางนอมว่า
"คุณแพรขา...รีบขึ้นไปข้างบนเร็ว ๆ เถิดค่ะ คุณหลวง...คุณหลวงท่าน..."
"คุณพ่อ!... คุณพ่อเป็นอะไรกลิ่น?" แพรเขย่าแขนของกลิ่นถามละล่ำละลัก
"คุณหลวงท่านเป็นลมล้มอยู่ในห้องของท่านค่ะ" กลิ่นบอกเสียงสั่น
"โธ่! คุณพ่อ" หญิงสาวเรียกผู้ให้กำเนิดเสียงเครือน้ำเริ่มคลอดวงตาทั้งคู่ ด้วยความห่วงใยหวาดวิตก หล่อนรีบลงจากเรือนของนางนอมไปราวกับวิ่งโดยมีสตรีสูงอายุตามมาเบื้องหลังและกลิ่นวิ่งตามมาติดๆ
"ตอนนี้ลุงกล่ำกำลังพยุงท่านขึ้นนั่งบนเตียงค่ะ ดิฉันได้ยินเสียงท่านล้มก็เลยวิ่งเข้าไปดู พบท่านนอนแน่นิ่งอยู่กลางห้อง ดิฉันไม่รู้จะทำอย่างไรเลยตะโกนเรียกลุงกล่ำแล้วก็รับลงมา ตามคุณแพรค่ะ" กลิ่นรายงานไปพลางหอบไปพลางด้วยเดินตามไม่ทันนายสาว...
พอถึงห้องของบิดาแพรก็ปราดเข้าไปคุกอยู่เบื้องหน้าร่างที่ไม่ไหวติงของท่าน ซึ่งมีนายกล่ำกำลังบีบนวดอยู่ ใบหน้าหญิงสาวเศร้าสลด แววตาบอกถึงความวิตกกังวลพร้อมทั้งหยาดน้ำตาไหลริน หล่อนยกมือที่เย็นซีดของบิดาขึ้นแนบหน้า
"คุณพ่อขา..."
"คุณแพรไปโทรศัพท์เรียกหมอซิคะ ทางนี้ป้ากับนายกล่ำและพวกเด็ก ๆ จะดูท่านเอง" นางนอมรีบเตือนสติคุณแพรของแก พร้อมกับบงการให้กลิ่นไปเอาน้ำอุ่นมาผสมโอดิแล้วก็บอกนางนอมว่า
"ถูกแล้วค่ะ หมอ แพรลืมนึกถึงหมอเสียสนิทว่าคุณพ่อต้องการหมอ"
"คุณแพรรีบลงไปโทรศัพท์ซิคะ" นางนอมเตือนอีกครั้ง... ดังนั้น แพรจึงรีบออกไปจากห้องนั้นตรงไปยังห้องนั่งเล่นซึ่งมีโทรศัพท์อยู่ที่นั่น นางสาวฤทธิ์ณรงค์คนสุดท้ายยืนลังเลอยู่เบื้องหน้าเครื่องโทรศัพท์ ในเมื่อ ขณะนี้สมองของหล่อนมืดทึบสำหรับชื่อของนายแพทย์มรุต ศิวะเวชช์! ความวิตกกังวลและห่วงใยในอาการของผู้ให้กำเนิดทำให้แพรตัดความรู้สึกนึกคิดต่างๆ ที่มีต่อนายแพทย์หนุ่มออกไปเสีย เพราะขณะนี้และวินาทีนี้หล่อนต้องการเขา! แพรตัดสินใจเอื้อมมือที่สั่นระริกหยิบโทรศัพท์ขึ้นมาถือไว้พร้อมกับหมุนต่อไปยัง 'รมเยศ' ตามเบอร์โทรศัพท์ที่พี่สาวของหล่อนจดไว้ นางสาวฤทธิ์ณรงค์หัวใจเต้นแรง เมื่อได้ยินเสียงทุ้มกังวานจากทางโน้นบอกมาว่า
"ที่นี่ 'รมเยศ' คุณต้องการพูดกับใครครับ" แพรอึกอักเล็กน้อย
"อ้า...ดิฉันขอพูดกับคุณหมอมรุตค่ะ"
"นี่...ผมหมอมรุตกำลังพูด" เขาบอกพร้อมกับย้อนถามมาด้วยน้ำเสียงที่บอกถึงความฉงนสนเท่ห์ว่า
"ขอโทษ นั่นใครพูดครับ?" หญิงสาวกระซิบตอบไปเบา ๆ
"ดิฉัน...แพรค่ะ"
"คุณแพรมีธุระอะไรกับผมหรือ?" มรุตถามด้วยน้ำเสียงตื่นเต้นแทนที่จะหมางเมิน
"คุณพ่อ คุณพ่อค่ะ" เสียงของแพรเครือแผ่ว เมื่อเอ่ยถึงบิดาน้ำตาเริ่มไหลริน
"คุณพ่อของคุณทำไม? ท่านเป็นอะไรไปหรือ?" ชายหนุ่มรีบถามมาอย่างห่วงใย
"คุณพ่อท่านเป็นลมค่ะ" แพรบอกด้วยเสียงสะอื้นและยังไม่ทันที่หล่อนจะพูดอะไรต่อไป มรุตก็ได้ชิงพูดขึ้นว่า
"ผมจะไป 'ฤทธิ์ณรงค์' เดี๋ยวนี้"
"ขอบพระคุณ คุณหมอมรุตมากค่ะ" หล่อนตอบอย่างตื้นตันใจในความเอื้ออารีของเขา
หลังจากที่ได้พูดโทรศัพท์กับนายแพทย์มรุตเรียบร้อยแล้ว นางสาวฤทธิ์ณรงค์คนสุดท้ายก็รีบย้อนขึ้นไปยังห้องบิดาของหล่อน...ซึ่งเมื่อหญิงสาวก้าวเข้าไปในห้องนั้น หล่อนก็พบว่าผู้ให้กำเนิดของหล่อนได้รู้สึกตัวแล้ว... หลวงรอนรณฤทธิ์ได้นอนพักผ่อนอยู่บนเตียงนอนของท่าน โดยมีนายกล่ำ นางน้อม นางอ่อน และกลิ่นนั่งพับเพียบเรียงรายอยู่หน้าเตียงนั้น...พอแลเห็นแพร นางน้อมก็รีบพูดขึ้นเบา ๆ ว่า
"คุณแพรมาแล้วค่ะ" ส่วนแพรนั้นหล่อนได้ปราดเข้าไปกอดบิดาไว้ พร้อมกับเรียกท่านอย่างตื่นเต้นยินดีว่า
"คุณพ่อ!... คุณพ่อขา คุณพ่อรู้สึกตัวแล้วหรือคะ?" ประมุขของ 'ฤทธิ์ณรงค์' ขยับกายเล็ก เมื่อยกมือขึ้นลูบไล้ศีรษะที่เคลียอยู่กับอกของท่านด้วยความรักและเมตตาปรานีระคนกัน
"พ่อไม่เป็นอะไรแล้วลูก" ท่านบอกธิดาเบา ๆ แล้วก็พูดต่อไปเหมือนน้อยใจว่า
"ทำไมแพรทิ้งพ่อไปล่ะลูก?"
"แพรไม่ได้ทิ้งคุณพ่อหรอกค่ะ แพรไปโทรศัพท์เชิญคุณหมอมาดูอาการคุณพ่อ ประเดี๋ยวคุณหมอมรุตก็คงจะมาค่ะ..." แพรเงยหน้าบอกบิดาของหล่อนอย่างอ่อนโยน แต่ประโยคหลังนี้เสียงเบาแผ่วกว่าปกติ ในเมื่อ เอ่ยถึงนายแพทย์มรุต ศิวะเวชช์!
"พ่ออยากเห็นแพรอยู่ใกล้ ๆ พ่อมากกว่า – อ้า แพรไม่ต้องเป็นห่วงหรอกลูก พ่อไม่เป็นอะไรแล้ว นอกจาก ยังรู้สึกเพลียนิดๆ เท่านั้น เอง" ท่านบอกธิดาอย่างปลอบใจ ครั้งพอนึกถึงมรุตได้จึงพูดต่อไปว่า
"พ่อคิดว่าความจริงเราไม่ต้องรบกวนคุณมรุตก็ได้"
"แพรก็ไม่อยากรบกวนเธอค่ะ แต่แพรคิดว่าถึงอย่างไรคุณพ่อก็ควรให้คุณหมอมรุตเธอตรวจค่ะ เพราะแต่ก่อนคุณพ่อของแพรไม่เคยเป็นอย่างนี้" 
"ก่อนกับเดี๋ยวนี้มันไม่เหมือนกันหรอกแพรของพ่อ สังขารและวัยย่อมเปลี่ยนแปลงไปตามกาลเวลา เดี๋ยวนี้พ่ออายุมากแล้วการเป็นลมย่อมเป็นเรื่องธรรมดา" พูดจบคุณหลวงก็หัวเราะเบา ๆ พลางบอกนายกล่ำ นางนอม นางอ่อน และกลิ่นว่า
"ฉันขอบใจที่ทุกคนเป็นห่วงฉัน ฉันไม่เป็นอะไรแล้วไปพักผ่อนกันเถิด" ด้วยเหตุนี้คนทั้งสี่จึงเลี่ยงออกไปจากห้องนั้น โดยมีแพรสั่งกลิ่นตามหลังไปว่าง
"ถ้าคุณหมอมรุตมา กลิ่นรับรองเธอให้เรียบร้อย แล้วก็ขึ้นมาบอกฉันนะ" กลิ่นรับคำเบา ๆ แล้วก็เดินออกไปเป็นคนสุดท้าย พอร่างของคนทั้งสี่ลับไปแล้ว หลวงรอนรณฤทธิ์ก็ขยับกายจะลุกขึ้นนั่ง แพรจึงจัดแจงพยุงท่านลุกขึ้นและหยิบหมอนมาซ้อนทางเบื้องหลังให้ท่านพอง พลางเดินไปรูดม่านบังตาให้อากาศถ่ายเทเข้ามาได้สะดวก
"แพรมานั่งใกล้ ๆ พ่อนี่เถิดลูก" คุณหลวงร้องเรียกธิดาของท่าน แพรจึงรีบเดินเข้ามาหาบิดา
"แพรช่วยจุดบุหรี่ให้พ่อสูบสักมวนซิลูก" นางสาวฤทธิ์ณรงค์ จัดแจงกระวีกระวาดจุดบุหรี่มาส่งให้บิดาของหล่อนตามความปรารถนาของท่าน พร้อมกับทรุดตัวลงนั่งบนเก้าอี้ที่ตั้งอยู่ใกล้ ๆ เตียงนอนของคุณหลวง
"ประเดี๋ยวแพรไปพักผ่อนเสียเถิด ไม่ต้องเป็นห่วงพ่อหรอก พ่ออยากจะนอนพักเงียบ ๆ คนเดียวสักครู่ แต่พ่ออยากจะสั่งอะไรแพรไว้ ระยะนี้พ่อไม่อยากให้บ้านของเราต้อนรับคนแปลกหน้า! เอ้อ พ่อหมายถึงว่าคนที่แพรไม่รู้จัก ถ้ามีใครมาถามหาพ่อ แพรจงบอกเขาว่าพ่อไม่อยู่นะลูก เพราะพ่อยังไม่ต้องการรับแขก"
"ค่ะ" หญิงสาวรับคำเบา ๆ พร้อมกันก็อดที่จะคิดสงสัยและแปลกใจในคำสั่งของบิดาไม่ได้เพราะท่านไม่เคยออกคำสั่งที่แปลกประหลาดเช่นนี้ แพรสังเกตเห็นว่าผู้ให้กำเนิดของหล่อนมีสีหน้า และแววตาบอกถึงความหวาดกังวลเมื่อท่านเอ่ยคำว่า 'คนแปลกหน้า' ซ้ำท่านยังแสดงกิริยาว่าเบื่อหน่าย ต่อการที่จะต้อนรับแขกเหรื่อผู้มาเยือน ดังนั้น นางสาวฤทธิ์ณรงค์จึงได้ถามท่านขึ้นว่า
"ถ้า...ถ้าคุณหมอมรุตเธอมาล่ะคะ?" ประมุขของ 'ฤทธิ์ณรงค์' ยิ้มเล็กน้อยเมื่อสบตาธิดาสุดสวาท
"ยกเว้นคุณหมอมรุตซิลูก เพราะแพรโทรศัพท์เชิญเธอมาตรวจพ่อไม่ใช่หรือลูก?" แพรหลบตาลงต่ำ เมื่อตอบบิดาของหล่อนด้วยเสียงที่เบาแผ่วว่า
"ใช่ค่ะ"
เพราะผู้กำเนิดแจ้งความประสงค์ว่าท่านต้องการพักผ่อนตามลำพัง แพรจึงได้เลี่ยงออกไปจากห้องนั้นโดยสั่งให้กลิ่นขึ้นมานั่งเฝ้าอยู่ที่หน้าห้องเพราะถ้ามีอะไรเกิดขึ้น จะได้เอะอะช่วยเหลือได้ทันท่วงที ส่วนตัวหล่อนนั้นได้คอยต้อนรับนายแพทย์มรุต อยู่ในห้องรับแขก ซึ่งอีกครู่ต่อมา ชายหนุ่มก็ได้มาถึง 'ฤทธิ์ณรงค์' พร้อมด้วยเครื่องมือสำหรับตรวจ พอลงจากรถมรุตก็ก้มหน้าก้มตาสาวเท้ายาว ๆ เดินตรงขึ้นไปยังห้องรับแขก และพอเขาเงยหน้าขึ้นก็พบว่านางสาวฤทธิ์ณรงค์ได้ยืนยิ้มรับเขาอยู่ที่เฉลียงหน้าห้องรับแขกนั้น หญิงสาวประนมมือขึ้นทำความเคารพด้วยกิริยาที่นุ่มนวลพลาง เอื้อมือออกมารับกระเป๋าเครื่องมือแพทย์ไปจากชายหนุ่ม ซึ่งมรุตก็ได้ส่งให้หล่อนไปไม่กล้าขัดขืน ตนเองว่าความเหน็ดเหนื่อยเมื่อยล้าคงจะปลาสนาการไปสิ้น เพราะกิริยาน่ารักเหล่านั้น! อา...แต่ทว่าเขาไม่มีคน ๆ นั้น...
"เชิญคุณหมอมรุตนั่งก่อนซิคะ" หล่อนกล่าวเชื้อเชิญเขาอย่างอ่อนหวาน พลางวางกระเป๋าเครื่องมือแพทย์ของหมอมรุตลงบนโต๊ะ แล้วก็พูดต่อไปว่า
"ดิฉันขอบพระคุณค่ะ ที่คุณหมอมรุตกรุณา"
"คุณพ่อของคุณแพร ท่านเป็นอย่างไรบ้าง?" เขาถามอย่างห่วงใยซึ่งทำให้หญิงสาวมองดูเขาอย่างขอบพระคุณ
"ดูท่าทางเพลียมากค่ะ แต่ตอนนี้ท่านหลับไป"
"ผมขอโทษที่มาช้าไป เพราะคนไข้ประจำโทรมาขอยา ผมเลยต้องรีบจัดการให้คนนำไปให้เขาก่อน" เขาอธิบายให้แพรเขาใจถึงการมาล่าช้าของเขา
"ไม่เป็นไรหรอกค่ะ เพราะคุณพ่อไม่ได้เป็นอะไรมาก ดิฉันรีบโทรไปรบกวนคุณหมอมรุตก็เพราะตกใจค่ะ เพราะตั้งแต่จำความได้ดิฉันไม่เคยแลเห็นคุณพ่อเป็นลมมีอาการน่ากลัวเช่นนี้"
"การเจ็บไข้ไม่ใช่เรื่องที่ควรนิ่งนอนใจ คุณแพรทำถูกแล้วที่โทรไปบอกผม... ผมขอบใจที่คุณนึกถึงผมและมอบความไว้วางใจให้" นายแพทย์หนุ่มพูดเสียงเรียบ แม้นจะไม่ห้วนและมึนชา แต่เขาก็ยังแลดูหมางเมินกับหญิงสาว ในเมื่อ ภาพของวาทิต นิตินัยยังอยู่ในความทรงจำของเขาตลอดมา หญิงสาวเลือนแก้วน้ำไปตรงหน้าชายหนุ่ม พลางกล่าวเชื้อเชิญให้เขาดื่มอย่างอ่อนหวานตามนิสัยของหล่อน และพูดกันเขาอย่างเกรงใจว่า
"ตอนนี้คุณพ่อท่านกำลังหลับค่ะ ถ้าคุณหมอมรุตมีธุระขึ้นไปตรวจท่านเดี๋ยวนี้ก็ได้ค่ะ จะได้ไม่เสียเวลา"
"ผมไม่มีธุระที่ไหนหรอก ผมคิดว่าปล่อยให้ท่านหลับสักครู่ก็ดี พอท่านตื่นค่อยตรวจก็ได้ คุณแพรมีธุระอะไรเชิญทำตามสบายเถิดไม่ต้องเกรงใจผม"
"เอ้อ ดิฉันไม่มีธุระอะไรหรอกค่ะ" หล่อนรีบบอกเขา ๆ พร้อมกับสบตาเขาด้วยดวงตาคู่ที่ซื่อบริสุทธิ์อันทำให้มรุตร้องรับเบือนหน้าหนีด้วยความรู้สึกที่แปลกประหลาด! เขาอยากจะลืมคำพูดของพิศเพลิน และอยากจะลืมภาพของวาทิตหนุ่มน้อยรูปงามคนนั้นเสีย!
"เมื่อตอนที่คุณหลวงท่านเป็นลม คุณแพรอยู่ที่ไหนครับ" เขาเอ่ยชวนเจ้าของบ้านสาวสนทนา
"ดิฉันที่เรือนป้านอมค่ะ กลิ่นเป็นคนทราบว่าคุณพ่อเป็นลมค่ะ และเป็นคนไปตามดิฉัน" มรุตพยักหน้ารับว่าเข้าใจ พร้อมทั้งมีความปรารถนาที่จะได้ถามแพรถึงเพื่อนบ้านหนุ่มของหล่อนว่า เหตุใดเขาจึงหายหน้าไป ไม่มาช่วยเหลืออยู่ใกล้ ๆ และคอยปลอบประโลมใจของหล่อนให้คลายกังวล... การที่นายศิวะเวชม์คิดเช่นนี้ ก็เพราะเขาแลเห็นรอยวิตกกังวลปรากฏอยู่ในดวงตาสีดำสนิททั้งคู่ของนางสาวฤทธิ์ณรงค์
"แล้วก็ตอนที่คุณแพรไปพูดโทรศัพท์กับผมคุณทิ้งท่านไว้กับใครล่ะครับ?" ชายหนุ่มเลียบเคียงถาม
"มีนายกล่ำ ป้านอม แม่อ่อน และกลิ่นช่วยกันปฐมพยาบาลท่านค่ะ พอดิฉันกลับขึ้นมาท่านก็รู้สึกตัวแล้ว"
"เมื่อครู่นี้คุณแพรบอกผมว่า ตามปกติคุณหลวงท่านไม่เคยเป็นลม ใช่ไหมครับ?"
"ใช่ค่ะ คุณพ่อไม่เคยเป็น..." แพรรับคำเสียงอ่อนโยน
ขณะนั้นยังไม่ทันที่คนทั้งสองจะสนทนาอะไรกันอีกต่อไป กลิ่นก็ได้เข้ามาคุกเข่ารายงานแพรด้วยกิริยาที่นอบน้อมว่า
"คุณหลวงท่านตื่นแล้วค่ะ" แพรพยักหน้ารับ แล้วก็หันมามองนายแพทย์หนุ่มเป็นเชิงบอก ดังนั้น มรุตจึงพูดว่า
"ถ้าท่านเรียบร้อยแล้ว ผมก็พร้อมที่จะลงมือตรวจได้" พูดจบเขาก็ขยับกายเล็กน้อยและเอื้อมมือออกไปหยิบกระเป๋าของเขา แต่มืออันขาวสะอาดของแพรได้ไปถึงก่อน ดังนั้น มือสีคล้ำของเขาจึงไปสัมผัสมือของหญิงสาวเข้าโดยไม่ได้ตั้งใจ... มรุตจึงกล่าวคำขอโทษเบา ๆ
"ผมขอโทษ" แพรไม่ตอบ นอกจาก ยิ้มอย่างกระดากอาย ใบหน้าเป็นสีชมพู ในเมื่อ คำว่า "วาทิต" และ "วาทิต" ได้เข้ามาแทรกแซงอยู่ในความคิดคำนึงของเขาตลอดเวลา... ด้วยเหตุนี้เขาจึงเดินตามหลังแพรขึ้นบัดได ตรงไปยังห้องของหลวงรอนรณฤทธิ์อย่างเงียบ ๆ ไม่ปริปากพูดอะไรอีก
หลวงรอนรณฤทธิ์ ยิ้มต้อนรับนายแพทย์หนุ่มพร้อมกับยกมือขึ้นรับการคารวะของเขา และพูดขึ้นว่า
"พอเห็นผมเป็นลม แพรเขาก็ตกใจคิดถึงคุณมรุตก่อนใครหมด คุณมรุตถึงได้เดือดร้อน" คำพูดของคุณหลวงประโยคที่ว่า "แพรเขาก็ตกใจคิดถึงคุณมรุตก่อนใครหมด..." นี้ได้ทำให้มรุตรู้สึกว่าหัวใจของเขาเต้นแรงขึ้นมาเฉยๆ และหันไปมองดูหญิงสาวโดยไม่ได้ตั้งใจ ซึ่งเขาก็พบว่าแพรกำลังก้มหน้าไถลจัดดอกกุหลาบในแจกันที่วางอยู่บนโต๊ะเล็กด้วยมือที่สั่นเล็กน้อย เสี้ยวหนึ่งของใบหน้าที่เขาแลเห็นนั้นเป็นสีชมพูเปล่งปลั่งชวนมอง!...
"เชิญคุณมรุตนั่งซิครับ ขอโทษด้วยที่รบกวน" คุณหลวงพูดพลางหัวเราะขึ้นเบา ๆ อย่างคนอารมณ์ดี แม้นท่านจะเจรจาพาทีด้วยน้ำเสียงที่แจ่มใส มรุตก็ยังสังเกตเห็นว่าดวงตาของท่านมีแววกังวลครุ่นคิดอะไรบางอย่างแฝงอยู่ และใบหน้านั้นเต็มไปด้วยความอิดโรย
"ไม่เป็นไรมิได้ครับ ผมไม่ได้ถือว่าเป็นการรบกวนแม้นแต่น้อย ผมถือว่าคุณหลวงและคุณแพรให้เกียรติไว้วางใจผม..." เสียงของนายแพทย์มรุตดังกังวานอ่อนโยนระรื่นหูแก่ผู้ฟัง... และต่อจากนั้น เขาก็ขอตรวจร่างกายของหลวงรอนรณฤทธิ์ ใบหน้าของมรุตขรึมกว่าเดิมเล็กน้อย เขาไม่ได้ปริปากพูดอะไร นอกจาก เอ่ยปากขอน้ำร้อนจากแพร ซึ่งเมื่อได้มาตามประสงค์แล้ว เขาก็จัดแจงฉีดยาให้ประมุขของ 'ฤทธิ์ณรงค์' หนึ่งเข็มพร้อมกับบอกว่า ในตอนเย็นหรือค่ำเขาจะผสมยามาให้รับประทานก่อนที่จะลากลับ 'รมเยศ' ชายหนุ่มได้บอกคนไข้ผู้สูงอายุของเขาว่า
"ผมอยากขอร้องคุณหลวงว่าให้ทำจิตใจของคุณหลวงให้สบาย โปรดอย่าคิดอะไรให้มากเกินไปเพราะจะทำให้อาการของคุณหลวงมากขึ้น... ผมคิดว่าคุณหลวงได้รับความกระทบกระเทือน อย่างหนักทางสมองและทางจิตใจ..." เสียงของคุณหลวงแผ่วเมื่อสารภาพว่า
"ถูกของคุณมรุต...ผม...ผมได้รับความกระทบกระเทือนอย่างหนักทางสมองและทางจิตใจ..." มรุตยิ้มกับผู้เกิดก่อนอย่างปลอบโยนเมื่อกล่าวว่า
"ผมจะไม่ซักถามอะไรคุณหลวง ผมเพียงแต่ขอร้องให้คุณหลวงพยายามเลิกคิดถึงสิ่งที่จะทำให้คุณหลวงไม่สบายใจนั้นเสีย..."
"ครับ ผมจะเชื่อคุณมรุต แต่...แต่ผมอยากจะขอร้องคุณมรุตเช่นกันว่า กรุณาอย่าพูดอะไรให้ยายแพรของผมไม่สบายใจ" หลวงรอนฯพูดพร้อมกับมองดูชายหนุ่มอย่างวิงวอนขอร้อง มรุตจึงรีบรับคำว่า
"ผมสัญญาครับว่า จะไม่พูดอะไรที่ทำให้คุณแพรไม่สบายใจ"
ด้วยเหตุนี้ พอแพรเอ่ยถามถึงอาหารของบิดามรุตจึงรีบบอกว่า
"ท่านไม่เป็นอะไรมากหรอก บางทีตอนเย็นผมจะเอายามาให้ ถ้าเย็นไม่ว่างก็เห็นจะเป็นตอนค่ำ ไม่รบกวนคุณแพรเกินไปไม่ใช่หรือ?"
"ไม่รบกวนแม้นแต่น้อยค่ะ" หล่อนตอบเขาเสียงแผ่วหวาน
"ขอบคุณและขอขอบคุณอีกครั้งที่คุณแพรอุตส่าห์คิดถึงหมอมรุตเป็นคนแรก" เสียงของเขาอ่อนโยนเกือบเป็นมรุตคนเดิม
"ดิฉัน...ดิฉัน เอ้อ..."
"ทำไมหรือครับ?" ชายหนุ่มถามเมื่อแลเห็นหญิงสาวมีกิริยาอึกอักลังเล
"ดิฉัน...ดิฉันต้องกราบขอโทษคุณหมอมรุตด้วยค่ะที่รบกวน และขอกราบขอบพระคุณที่คุณหมอมรุตกรุณาเสียสละเวลามา" หล่อนประนมมือไหว้เขาด้วยกิริยาที่อ่อนช้อยเมื่อกล่าวคำว่า "กราบขอบพระคุณ"
"คุณแพรโปรดอย่าคิดอะไรมาก คุณหลวงท่านเป็นผู้ใหญ่ที่ผมเคารพนับถือคนหนึ่ง ผมขอยืนยันว่าผมไม่เคยคิด ในเมื่อ หล่อนรู้ดีว่าเขาพูดด้วยใจจริง
"ดิฉันขอขอบพระคุณ คุณหมอมรุตแทนคุณพ่อค่ะ" นายแพทย์หนุ่มยิ้มอย่างอ่อนโยนเมื่อสบดวงตาคู่ที่สวยซึ้งของหญิงสาว บัดนี้อารมณ์ของมรุตสงบราบเรียบ และไม่มีวาทิต นิตินัยอยู่ในความคิดคำนึง!
ในที่สุดมรุตก็ได้กล่าวคำอำลาเจ้าของบ้านสาว โดยให้คำมั่นสัญญาอีกครั้งว่า ไม่ตอนเย็นก็ตอนค่ำวันนี้เขาจะเอายามาให้ซึ่งแพรก็ได้บอกเขาซื่อ ๆว่า
"ถ้าคุณหมอมรุตมาดิฉันก็รู้สึกอบอุ่นใจค่ะ"
"ผมทราบดีว่ายามเจ็บไข้ทุกคนมักจะระลึกถึงหมอ ผมก็เช่นกัน ยามปกติแล้วหมอมรุตมักถูกลืมเสมอ" เขาพูดเสียงเรียบเป็นปกติและมีรอยยิ้มจาง ๆ ปรากฏอยู่ที่ริมฝีปาก ซึ่งนางสาวฤทธิ์ณรงค์คนสุดท้ายไม่อาจจะเข้าใจได้ว่าเขามีความหมายอย่างไรในคำพูดประโยคนั้น แต่ถึงอย่างไรหล่อนก็มั่นใจว่า เขาไม่ได้เจตนาประชดประชันหล่อนอย่างแน่นอน... แพรได้เดินมาส่งมรุตตรงเฉลียงหน้าห้องรับแขกพร้อมกันหล่อนก็หวนคิดถึงวันที่หล่อนได้พบกับมรุต ก่อนที่เขาจะเดินทางไปหัวหิน นางสาวฤทธิ์ณรงค์คนสุดท้ายยังจำได้ว่า วันนั้น เมื่อหล่อนเดินมาส่งเขาตรงนี้นั้น นายแพทย์มรุต ศิวะเวชช์ ได้ถามหล่อนด้วยน้ำเสียงที่แสนจะอ่อนโยนระรื่นหูว่า
"คุณแพรจะส่งผมเพียงแค่นี้หรือ?" ครั้นหล่อนตอบเขาเบา ๆ ว่า "ค่ะ?" มรุตก็พูดต่อไปอีกว่า
"โดยไม่ยอมไปส่งผมถึงรถ และไม่ยอมชวนเชิญให้ผมมา 'ฤทธิ์ณรงค์' ของคุณอีกอย่างนั้นหรือ?" อา...วันนี้แพรปรารถนาที่จะให้มรุตถามหล่อนเช่นวันนั้นอีก เพื่อหล่อนจะได้ตอบว่า
"ดิฉันปรารถนาจะให้คุณหมอมรุตมาเยือน 'ฤทธิ์ณรงค์' อีกค่ะ" พอคิดมาถึงตอนนี้ หล่อนก็บังเกิดความละอายตนเอง ที่ดูหล่อนช่างเผลอไผลใยดีในตัวของนายแพทย์หนุ่มอยู่เสมอ ตนเองว่า หล่อนเกลียดหมอมรุต! หล่อนต้องไม่สนใจใยดีในตัวเขาดังเช่นหญิงอื่น!... อนิจจา นี่หล่อนกำลังจะเป็นหญิงหน้าโง่กระนั้นหรือ?
บทที่ ๓๕...
ในที่สุด ค่ำวันนั้นนายแพทย์มรุต ศิวะเวชช์ ก็ได้มาที่ 'ฤทธิ์ณรงค์' อีกครั้งตามสัญญา พร้อมด้วยยาสำหรับหลวงรอนรณฤทธิ์ มรุตได้อยู่สนทนากับประมุขของ 'ฤทธิ์ณรงค์' ประมาณครึ่งชั่วโมงเศษเขาจึงได้ลากลับและบอกว่าพรุ่งนี้เขาจะมาเยี่ยมเยียน และดูอาการของคุณหลวงอีก ซึ่ง หลวงรอนฯได้รีบบอกชายหนุ่มว่าท่านไม่รังเกียจที่มรุตจะมา 'ฤทธิ์ณรงค์' แต่สำหรับตัวท่านนั้น ท่านรู้สึกว่าท่านไม่ได้เป็นอะไรแล้ว นอกจาก จะรู้สึกเพลียเล็กน้อย เท่านั้น 
วันเวลาคงผ่านไปอีกสามวัน อาการของหลวงรอนรณฤทธิ์ ก็ยังคงอยู่ในสภาพเดิม กิริยาอาการภายนอกตนเองว่า
"ฉันคงไม่มีวันที่จะลืมความ ในเมื่อ ฉันรู้ดีว่าเขาเอาใจใส่และห่วงใยในคุณพ่อด้วยความเต็มใจ จริงใจ... ต่อไปนี้ฉันจะต้องเลิกคิดขุ่นเคืองในตัวเขาอีกต่อไป แม้นว่า... เขาจะปั้นปึ่งหมางเมินต่อฉัน เพราะเขาเป็นผู้มีพระคุณของฉัน!..."
ส่วนนายแพทย์หนุ่มนั้น การได้ใกล้ชิดกับแพรในระยะนี้ ความอ่อนหวานน่ารักน่าเอ็นดูของแพรได้ทำให้เขาลืมคำว่า วาทิต! และลืมความขุ่นข้องหมองใจในตัวหล่อนจนเกือบหมดสิ้น ทั้งนี้ก็เพราะเหตุว่าทุกครั้งที่เขามา 'ฤทธิ์ณรงค์' ในระยะหลัง ๆ นี้เขาไม่เคยพบวาทิตอีก...
"อ้า... คุณพ่อท่านเป็นอย่างไรบ้างคะ?" แพรถามนายแพทย์หนุ่มหลังจากที่เขาออกมาจากห้องบิดาของหล่อน มรุตส่ายหน้าช้า ๆ และยิ้มกับหญิงสาวอย่างปลอบโยน เมื่อตอบว่า
"คุณหลวงท่านไม่ได้เป็นอะไรมากมายหรอกคุณแพรเชื่อผมเถิด" แพรได้เดินนำมรุตมายังห้องรับแขก และเมื่อต่างฝ่ายต่างนั่งเรียบร้อยแล้ว นางสาวฤทธิ์ณรงค์ก็เป็นฝ่ายพูดขึ้นก่อนว่า
"อ้า...แต่ถึงอย่างไรดิฉันก็อดเป็นห่วง และวิตกในอาการของคุณพ่อไม่ได้ค่ะ ดิฉันไม่ทราบว่า นอกจาก ความเจ็บป่วยแล้ว ยังมีอะไรอยู่ในใจของท่าน ดิฉันรู้สึกว่าคุณพ่อมีอะไร ๆ ที่ผิดแปลกไปกว่าเดิมค่ะ" มรุตฟังหญิงสาวพูดอย่างสงบ พร้อมกันนั้นเขาก็มีความเห็นสอดคล้องกับหล่อน ในเมื่อ เขารู้ดีว่าการที่คนไข้ของเขาอิดโรยและอ่อนเพลียนี้ก็เห็นจะเป็นเพราะท่านใช้เวลาพักผ่อนนอนน้อยเกินไป มรุตมั่นใจว่าต้องมีอะไรสักอย่างหนึ่งที่เป็นความทุกข์ความกังวลอย่างหนักของชายสูงอายุผู้นี้ ซึ่งเขาไม่สามารถที่จะ ล่วงรู้ได้ และแม้นแต่ธิดาอันเป็นที่รักยิ่งก็ยังไม่มีโอกาส ล่วงรู้เช่นเดียวกัน... เมื่อแลเห็นชายหนุ่มนิ่งไม่โต้ตอบแพรก็พูดต่อไปอีกว่า
"ดิฉันคิดว่าจะโทรเลขไปบอกคุณแม่... อ้า... คุณหมอมรุตคิดว่าดีไหมคะ?" หล่อนถามเขาอย่างจะขอความเห็น ซึ่งมรุตได้รับตอบโดยไม่ต้องเสียเวลาตริตรองว่า
"ผมว่าไม่ดีแน่ เพราะจะทำให้คุณแม่ของคุณแพรตกใจเปล่า ๆ เพราะอีกห้าหกวันก็จะครบกำหนดกลับแล้ว ข้อสำคัญผมขอรับรองว่าคุณพ่อของคุณไม่มีอันตรายแน่นอน คุณแพรจงทำใจของคุณให้สบายเถิด ตัวคุณเองหมู่นี้ก็ซูบไป" เขาพูดพร้อมกับพินิจดูร่างโปร่งแบบบางของหญิงสาวที่นั่งอยู่เบื้องหน้าด้วยสายตาที่อ่อนโยน แพรก้มลงมองดูมือของตนเองแล้วก็พูดด้วยเสียงอันแผ่วเบา
"แต่ถ้าคุณแม่กลับมาและทราบว่าคุณพ่อป่วยมาหลายวันแล้ว โดยดิฉันไม่ส่งข่าวให้ทราบ ดิฉันคงถูกเอ็ดแน่นอน"
"ผมจะบอกท่านเอง ว่าผมเป็นผู้ห้ามคุณแพรไว้ ผมเป็นหมอผมย่อมทราบดีว่าคนไข้ของผมมีอาการมากน้อยอย่างไร..." มรุตพูดให้หญิงสาวคลายกังวล
"คุณหมอมรุตมั่นใจหรือคะว่า คุณพ่อไม่เป็นอะไรมาก?" นางสาวฤทธิ์ณรงค์คนสุดท้ายถามเขาอย่างขลาด ๆ ด้วยความวิตกกังวลในอาการของผู้ให้กำเนิด... นายศิวะเวชม์มองดูหญิงสาวอย่างปราณี ด้วยความเอ็นดูในความห่วงใยของหล่อนที่มีต่อบิดา
"ผมมั่นใจครับ... แต่ว่าคุณแพรมั่นใจและไว้วางใจหมอมรุตหรือเปล่า" เขายิ้มเล็กน้อยกับตนเองเมื่อแลเห็นผิวหน้าของหญิงสาวเปลี่ยนสี ดังนั้น เขาจึงได้บอกหล่อนต่อไปว่า
"ผมหมายถึงความสามารถของหมอมรุต"
"ดิฉันเชื่อมั่นใจและไว้วางใจในความสามารถคุณหมอมรุตค่ะ" แพรเงยหน้าขึ้นตอบนายแพทย์หนุ่มทั้งๆ ที่แก้มทั้งสองของหล่อนนั้นสีชมพูระเรื่อยังไม่จางไป ซึ่งทำให้มรุตคำนึงอยู่ในใจว่า
"ผู้หญิงนี่แปลก จะมีสุขภาพสมบูรณ์หรือไม่ก็ตาม เวลาอายต้องหน้าแดงทุกคน แต่เราก็ยังไม่เคยแลเห็นผู้หญิงคนไหนเอียงอายน่ารักน่าเอ็นดูเหมือนผู้หญิงคนนี้แม้นแต่มัตติกาเอง!..."
"ผมขอบใจคุณแพรมากที่ให้เกียรติผม... อ้อ ว่าแต่คุณแพรเถิดผมได้ยินคุณหลวงท่านพูดว่า คุณทานยายากจริงหรือเปล่า?" เขาถามยิ้ม ๆ ในประโยคหลัง แพรจึงรีบปฏิเสธว่า
"เปล่าค่ะ... ดิฉันไม่ได้ทานยายากหรอกค่ะ ดิฉันเบื่อที่จะทานมันต่างหาก เพราะทานอยู่ตลอดเวลาตั้งแต่เล็กจนโต"
"ถ้าแพรทานไม่ยากก็ดีแล้ว พรุ่งนี้ผมจะมียามาฝากคุณบ้าง นอกจาก ยาของคุณหลวงท่าน"
"เอ้อรบกวนคุณหมอมรุตเปล่า ๆ ค่ะ" แพรบอกเบา ๆ มรุตยิ้มอย่างคนอารมณ์แจ่มใส
"เปล่า คุณแพรไม่ได้รบกวนผม ผมต่างหากที่รบกวนและขอร้องให้คุณแพรทานยา"
นางสาวฤทธิ์ณรงค์ ยิ้มเล็กน้อยเมื่อได้ยินคำตอบของนายแพทย์หนุ่ม ซึ่งมรุตเองก็ได้พลอยยิ้มแย้มไปกับหล่อนด้วย... ดังนั้น บรรยากาศของการสนทนาจึงอบอวลไปด้วยความแจ่มใสสดชื่น! คนทั้งสองได้รู้สึกว่าเวลาได้จากเขาไปอย่างรวดเร็ว มรุตสารภาพกับตนเองว่าวันนี้ เขาจำใจกล่าวคำอำลาแพรกลับ 'รมเยศ' ในเมื่อ ใจจริงของเขานั้น เขายังไม่อยากจากหล่อนไปแม้นแต่น้อย อา! เขาปรารถนาที่จะได้อยู่ใกล้ชิดกับหญิงสาวผู้เป็นเงาแห่งความรัก! เงาของมัตติกายอดปรารถนาของเขา!...
แพร ฤทธิ์ณรงค์ ได้เดินตามมาส่งนายแพทย์หนุ่มที่เฉลียงหน้าห้องรับแขกดังเช่นเคย พลางแข็งใจเอ่ยถามชายหนุ่มก่อนที่เขาจะก้าวลงบันไดไปว่า 
"พรุ่งนี้คุณหมอมรุตจะมาตอนไหนคะ?"
"คุณแพรมีธุระอะไรกับผมหรือ?" นายศิวะเวชม์ย้อนถามด้วยน้ำเสียงที่อ่อนโยน รอยยิ้มที่แสนหวานปรากฏที่ริมฝีปากบางของแพร และน้ำเสียงที่ตอบของหล่อนก็มิได้ผิดเพี้ยนไปจากรอยยิ้มอันนั้น
"ถ้า... ถ้าคุณหมอมรุตว่าง พรุ่งนี้ดิฉันขอเชิญคุณหมอมรุตรับประทานอาหารว่างที่ 'ฤทธิ์ณรงค์' ค่ะ"
"เพื่อให้เป็นไปตามสัญญาของคุณหลวงที่เคยเชิญผมไว้ใช่ไหม คุณหลวงท่านบอกว่าจะเลี้ยงข้าวแช่ผม..." มรุตพูดด้วยใบหน้าอันยิ้มแย้มและแล้วในวินาทีต่อมา แววแห่งความปีติตื่นเต้นก็ปรากฏขึ้นในดวงตาของเขา ในเมื่อ นางสาวฤทธิ์ณรงค์ได้บอกเขาว่า
"ไม่ใช่เพื่อให้เป็นไปตามคำสัญญาของคุณพ่อที่เคยเชิญคุณหมอมรุตหรอกค่ะ ครั้งนี้...ดิฉัน...ดิฉันเชิญคุณหมอมรุตเองค่ะ"
"ผมขอบใจคุณแพรมาก ถ้าไม่เป็นการรบกวนคุณแพรเกินไป ผมจะมา"
"ไม่ได้เป็นการรบกวนแม้นแต่น้อยค่ะ" หญิงสาวตอบเบา ๆ สายตาอันคมกล้าของมรุตที่มองมาทำให้หล่อนต้องเบือนหน้าหลบ อา...บัดนี้หล่อนได้ลืมกิริยาอันปึงชา และหมางเมินของเขาที่ได้เคยแสดงต่อหล่อนเสียสนิท...!
"ผมลาก่อน พรุ่งนี้เราจะพบกันอีก-" เขาบอกหล่อนก่อนที่เดินจากไป-
"ค่ะ" แพรรับคำเบา ๆ เมื่อมรุตและรถของเขาพ้นออกไปจากเขต 'ฤทธิ์ณรงค์' หล่อนจึงได้หันหลังกลับเข้าไปข้างใน-
"คุณหมอมรุต เธอกลับไปแล้วหรือคะ?" นางนอมเอ่ยถาม เมื่อแลเห็นคุณแพรของแกย้อนกลับเข้ามาเพียงคนเดียว
"เธอกลับไปแล้วค่ะ" แพรตอบแล้วก็ย้อนถามว่า
"คุณพ่อท่านหลับหรือตื่นคะ?"
"หลับค่ะ" นางนอมตอบแล้วก็หันไปพูดเรื่องนายแพทย์มรุตอีก
"อ้า – พูดถึงคุณหมอมรุตนี่เธอช่างดีเหลือเกินนะคะ อุตส่าห์เป็นห่วงเป็นใยมาดูแลทุกวัน"
"ค่ะ เธอดีจนแพรและคุณพ่อรู้สึกเกรงใจ คุณพ่อเลียบเคียงถามเรื่องค่ายาครั้งใด เธอไม่ยอมพูดด้วยสักครั้ง ซ้ำบอกว่าเธอจะเสียใจมากถ้าคุณพ่อพูดเรื่องเงินเรื่องทองกับเธอ-" ขณะที่พูดนี้แพรก็อดที่จะคิดถึงชายหนุ่มไม่ได้
"นั่นซิคะ ตอนนี้เราก็ไม่มีใคร คุณนายก็ไม่อยู่ คุณหมอมรุตก็แสนดีอุตส่าห์อยู่เป็นเพื่อนครั้งละนาน ๆ เวลาเจ็บไข้มีหมออยู่ใกล้ ๆ อบอุ่นใจดี" นางนอมพูดพร้อมกับพินิจดูคุณแพรที่รักของแก พลางคิดคำนึงอยู่ในใจว่า
"ความจริงคุณแพรของเรานี่นุ่มนวลอ่อนหวานน่ารักเหลือเกิน มิน่าเล่าคุณหมอมรุตนั่นถึงได้แอบลอบมองบ่อย ๆ" การที่สตรีสูงอายุคิดคำนึงเช่นนี้ก็เพราะแกแอบแลเห็นมรุตลอบมองแพร เมื่อยามที่หล่อนเผลอตัว
"เฮ้อ! ความจริงคนที่ดีพร้อมทุกอย่างนี่หาได้ยากนะคะ" ผู้เกิดก่อนพูดขึ้นอีก
"อะไรนะคะ?" แพรย้อนถามด้วยเหตุว่าหล่อนได้ไม่ถนัด ทั้งนี้ก็เพราะหล่อนมัวคิดถึงผู้ที่จากไปเมื่อครู่นี้
"ตายจริง! นี่คุณแพรไม่ได้ยินป้าพูดหรอกหรือคะ คุณแพรขอป้ามัวคิดถึงใครคะ?" นางนอมถามเป็นเชิงเย้าในประโยคหลัง ซึ่งทำให้แพรใบหน้าเป็นสีชมพูระเรื่อ หล่อนรีบปฏิเสธว่า
"แพรไม่คิดถึงใครหรอกค่ะ จะคิดถึงก็แต่เรื่องของคุณพ่อ"
"ป้าคิดว่าคุณแพรคิดถึงคุณหมอมรุตเสียอีก" คนเก่าแก่ของ 'ฤทธิ์ณรงค์' พูดยิ้ม ๆ ใบหน้าของแพรเป็นสีเข้มยิ่งขึ้นกว่าเดิม รอยกระดากอายปรากฏขึ้นที่สีหน้าและแววตา
"เรื่องอะไรแพรจะไปคิดถึงคุณหมอมรุต"
"อ้าว! ก็คุณแพรไม่คิดกังวลในเรื่องที่จะหาทางตอบแทนเธอหรอกหรือคะ?" นางนอมเลี่ยงไปได้ แพรลอบค้อนให้ป้านอมของหล่อนอย่างรู้เท่าทัน
"ตอบแทนเรื่องอะไรกันคะ?"
"ก็เรื่องที่เธอพยาบาลรักษาคุณหลวงท่านอย่างไรล่ะคะ" ผู้เกิดก่อนตีหน้าซื่อตอบพร้อมกับมองกิริยาที่เปลี่ยนแปลงไปของหญิงสาวอย่างน่าเอ็นดู และในวินาทีต่อมาแกก็บอกตนเองว่า
"ถ้าเราเป็นคุณหมอมรุต เราจะเลือกคุณแพร เพราะเธอมีทุกอย่างเหนือคุณพักตร์ และคุณเพลิน ผู้หญิงที่มีความสวยอย่างเดียวจะใช้ได้ที่ไหน?"
"แพรอาจจะคิดค่ะ แต่ไม่ใช่เวลานี้" นางสาวฤทธิ์ณรงค์คนสุดท้ายบอกป้านอมของหล่อน พร้อมกับเดินเลี่ยงตรงไปยังห้องส่วนตัวของหล่อนเสีย ด้วยเกรงว่าผู้เกิดก่อนจะพูดจาอะไรอีก... ส่วนนางนอมนั้นแกได้มองตามร่างโปร่งแบบบางของแพรไปด้วยสายตาที่บอกถึงความรักความเอ็นดู และรู้ว่าคุณแพรของแกอายที่จะพูดถึงเรื่องที่เกี่ยวกับนายแพทย์มรุต...
หลวงรอนรณฤทธิ์ยิ้มเล็กน้อย เมื่อแลเห็นว่าผู้ที่ก้าวเข้ามาในห้องของท่านเป็นใคร
"คุณพ่อตื่นนานแล้วหรือคะ?" แพรถามบิดาของหล่อนอย่างอ่อนหวาน เมื่อเดินมาทรุดตัวลงนั่งบนเตียงนอนทางด้านปลายเท้าของผู้ให้กำเนิด
"ตื่นนานแล้วลูก"
"กลิ่นจัดแจงให้พ่อล้างหน้าแล้วหรือยังคะ ถ้ายังแพรจะเช็ดหน้าให้คุณพ่อเอง"
"เรียบร้อยแล้วลูก ครั้งแรกพ่อจะลุกไปห้องน้ำ กลิ่นมันจัดแจงบอกว่าแพรให้พ่ออยู่เฉย ๆ จะหาน้ำหาท่ามาล้างให้พ่อเอง...นี่แพรทำราวกับพ่อเจ็บมากมายอย่างนั้นแหละ" คุณหลวงพูดยิ้ม ๆ
"ตอนนี้ แพรไม่อยากให้คุณพ่อทำอะไรค่ะ ประเดี๋ยวจะเกิดเป็นลมไปอีก" แพรบอกบิดาของหล่อนอย่างอ่อนหวาน
"แต่พ่อคิดว่าพ่อคงไม่เป็นลมหรอก นอกจาก พ่อของแพรจะเป็นง่อย เพราะถูกลูกสาวห้ามขยับเขยื้อน" หลวงรอนฯพูดพร้อมกับหัวเราะเบา ๆ ในลำคอ อารมณ์ของท่านแลดูแจ่มใสเป็นสุขเมื่ออยู่ใกล้ธิดาน้อย
"โธ่! แพรไม่ได้ห้ามคุณพ่อหรอกค่ะ แพรเพียงแต่กลัวว่า คุณพ่อจะไม่สบายมากขึ้นอีก เท่านั้น ค่ะ"
"คุณมรุตกลับไปแล้วหรือลูก?" คุณหลวงเอ่ยถามถึงนายแพทย์หนุ่ม
"กลับไปแล้วค่ะ" แพรตอบเสียงแผ่ว
"พ่อไม่สบายครั้งนี้เป็นหนี้บุญคุณ คุณมรุตมากพอดูเหมือนกัน"
"เรา...เราไม่มีทางที่จะตอบแทนเธอเลยหรือคะ คุณพ่อ?"
"ระยะนี้พ่อคิดว่าต้องเฉย ๆ ไว้ก่อน เพราะคุณมรุตอาจจะคิดว่า เราเห็นเธอเป็นคนอื่นเกินไปถึงได้ขวนขวายหาทางตอบแทนโดยเร็ว" หลวงรอนฯพูดกับธิดาของท่านอย่างตริตรอง
"แพรเองก็เกรงใจเธอเหลือเกินค่ะ"
"คุณมรุตบอกแพรหรือเปล่าว่า พรุ่งนี้เธอจะมาที่นี่หรือว่าไม่มา?"
"เธอบอกว่าจะมาค่ะ" แพรบอกบิดาของหล่อนเบา ๆ
"แพรเคยเชิญเธอทานอาหารกับเราบ้างหรือเปล่าลูก แล้วก็ย้อนกลับมาดูพ่ออีก" นางสาวฤทธิ์ณรงค์คนสุดท้ายเงยหน้าขึ้นสบตาบิดาของหล่อนพลางอ้อมแอ้มตอบว่า
"แพรไม่กล้าเชิญเธอค่ะ เพราะเกรงว่าเธอจะปฏิเสธ... แต่...เมื่อครู่แพรได้ลองเชิญเธอมารับประทานอาหารว่างที่ 'ฤทธิ์ณรงค์' ของเราในวันพรุ่งนี้ค่ะ"
"คุณมรุตเธอปฏิเสธแพรหรือเปล่า?" คุณหลวงถามยิ้ม ๆ และมองดูกิริยาที่เก้อกระดากของธิดาอย่างเอ็นดู เมื่อหล่อนได้ตอบท่านว่า
"เปล่าค่ะ"
"พ่อก็คิดไว้แล้วว่าเธอคงไม่ปฏิเสธ ความเอื้ออารีของเรา" ท่านหยุดยิ้มเมื่อถามต่อไปว่า
"พรุ่งนี้แพรของพ่อจะทำอะไรเลี้ยงคุณมรุต?"
"แพรจะทำข้าวแช่อย่างที่คุณพ่อเคยดำริค่ะ อ้า พี่แพรให้แม่อ่อนอบน้ำดอกไม้ไว้แล้ว"
"เอ พรุ่งนี้พ่อเห็นจะต้องขออนุญาตแพรลงไปร่วมโต๊ะด้วย ในเมื่อ ความจริงพ่อไม่ได้เป็นอะไรแล้ว"
"ทำไมคุณพ่อจะต้องขออนุญาตแพรด้วยล่ะคะ?"
"อ้าว! ก็แพรห้ามไม่ให้พ่อไปไหนนี่ลูก เฮ้อ! หมอแพรนี้เข้มงวดกว่าหมอมรุตเสียอีก" ประมุขของ 'ฤทธิ์ณรงค์' เย้าธิดาของท่านด้วยเสียงที่แจ่มใส ซึ่งทำให้แพรรู้สึกสบายใจและโล่งใจที่บิดาของหล่อนมีอาการดีขึ้น... ด้วยเหตุนี้คืนนั้นแพรจึงกลับไปพักผ่อนยังห้องของหล่อนด้วยสมองที่ปลอดโปร่งและอารมณ์ที่แจ่มใส หลังจากที่หล่อนได้จัดการให้บิดารับประทานยาตามคำสั่งของมรุต และให้ท่านพักผ่อน... อา แพรไม่มีโอกาสที่จะได้ ล่วงรู้หรอกว่า พอหล่อนออกจากห้องนั้นแล้วกิริยาที่แจ่มใสเป็นสุขของผู้ให้กำเนิดก็เปลี่ยนไปทันที ความวิตกกังวลและหวาดหวั่นในอะไรบางสิ่งบางอย่างได้กลับมาสู่ท่าน ไม่มีใครรู้หรอกว่าอะไรเป็นต้นเหตุ นอกจาก ตัวของ หลวงรอนฯเอง!...
ประมุขของ 'ฤทธิ์ณรงค์' ค่อยๆ เอื้อมมือสอดไปใต้หมอนใบใหญ่ที่ท่านหนุนอยู่นั้น หยิบกระดาษสีขาวแผ่นหนึ่ง ออกมาด้วยมือที่สั่นระริกคุณหลวงก็ยังต้องการที่จะอ่านมัน ทั้งๆ ที่ท่านได้อ่านมันมาแล้วไม่ต่ำกว่าสิบครั้ง และเพราะจดหมายฉบับนี้มิใช่หรือ ที่ได้ทำให้ท่านต้องเป็นคนไข้ของนายแพทย์มรุต ศิวะเวชช์!"
เรียน หลวงรอนรณฤทธิ์
ผมได้สืบทราบมาว่าครั้งหนึ่ง เมื่อประมาณยี่สิบปีล่วงมาแล้ว คุณหลวงได้เคยไปประจำการอยู่ที่เชียงใหม่ และที่นั่นคุณหลวงได้มีนายสิบทหารรับใช้อยู่คนหนึ่งชื่อวง แก่นจันทร์! ผมคิดว่าคุณหลวงคงยังจำสิบโทวง แก่นจันทร์ได้ดี เพราะเขามีความสัมพันธ์เกี่ยวโยงกับคุณหลวงมิใช่น้อย ในเมื่อ ก่อนตายเขาได้เอ่ยชื่อของคุณหลวง และสิ่งสัมพันธ์อันนั้น! อ้า...วันนี้ผมขอยุติเพียงแค่นี้ก่อน...บางที่วันหนึ่งผมจะมาพบ และตกลงอะไรบางอย่างกับคุณหลวง!...
เคารพ
จากผู้ที่รู้จักคุณหลวงดี...
บทที่ ๓๖...
หลวงรอนรณฤทธิ์มองดูกระดาษแผ่นน้อยที่อยู่ในมือของท่านด้วยความหวาดวิตกและหวาดกลัวระคนกัน
"บางที...วันหนึ่งผมจะมาพบ และตกลงอะไรบางอย่างกับคุณหลวง"
"ผมคิดว่าคุณหลวงคงจำสิบโทวง แก่นจันทร์ได้ดี"
"...ก่อนตายเขาได้เอ่ยชื่อของคุณหลวงและความสัมพันธ์อันนั้น...!"
ถ้อยคำที่ปรากฏอยู่ในจดหมายนี้ ได้มารุกเร้าและรบกวนอยู่ในสมองของชายสูงอายุเป็นประมุขของ 'ฤทธิ์ณรงค์' ตลอดเวลา คุณหลวงได้บอกตัวเองว่า ท่าน อยาก จะขยี้จดหมาย ประหลาดนี้ ให้แหลกลาญไปกับมือ เพื่อท่านจะได้ลืมถ้อยคำเหล่านั้น! อา...ถ้อยคำของเจ้าของจดหมายที่บังอาจใช้คำว่า...จากผู้ที่รู้จักคุณหลวงดี
"เจ้าของ จดหมายฉบับนี้ เป็นใครหนอ ถึงได้รู้เรื่องราวที่เกี่ยวกับวง แก่นจันทร์! และเรื่องราวที่เชียงใหม่เมื่อยี่สิบปีก่อนโน้น ยี่สิบปีที่ฉันไม่เคยคิดถึงมัน และได้ลืมมันแล้วอย่างสนิท เพื่อ...เพื่อแพรลูกรักของพ่อ..."
คืนนั้น...แม้นว่าเวลาผ่านไป ผ่านไป นานเท่าใดก็ตาม หลวงรอนรณฤทธิ์ก็ยังนอนลืมตาโพลงกระสับกระส่ายอยู่บนเตียงนอนของท่าน ซึ่งในขณะเดียวกันนี้ธิดาน้อย ของท่าน ได้หลับสนิท อยู่บนน้อยของหล่อนอย่างมีความสุขและฝันดีตลอดคืน...
พอรู้ข่าวว่าหลวงรอนรณฤทธิ์ป่วย สองแม่ลูกแห่งตระกูล 'นิตินัย' ก็รีบมาเยี่ยมเยือนพร้อมกับต่อว่านางสาวฤทธิ์ณรงค์คนสุดท้ายว่า
"คุณพ่อไม่สบายตั้งหลายวันแล้ว คุณแพรจะไปบอกป้าสักนิดก็ไม่ได้"
"คุณพ่อไม่ได้เป็นอะไรมากหรอกค่ะ แพรเลยไม่อยากรบกวนคุณป้า" แพรบอกคุณวาดด้วยกิริยาที่อ่อนโยนและน้ำเสียงที่อ่อนหวาน
"ได้ยินกลิ่นเล่าว่าก่อนที่คุณอาหลวงจะไม่สบายนั้นท่านได้เป็นลมก่อน?" วาทิตเอ่ยขึ้นบ้างเป็นเชิงถาม
"ค่ะ"
"ตอนคุณอาหลวงเป็นลม แพรอยู่กับท่านด้วยหรือเปล่า?"
"เปล่าค่ะ ฉันไปคุยอยู่กับป้านอม กลิ่นเป็นคนแรกที่ได้ยินเสียงล้มของคุณพ่อ" หญิงสาวเล่าให้ชายหนุ่มฟัง
"ตามปกติ คุณหลวงไม่ใช่คนขี้เป็นลมนี่นา ตั้งแต่รู้จัก กันมาป้าไม่เคย เห็นคุณหลวง เป็นลมกับใครสักที คุณผกาเสียอีกยังเป็นบ่อย ๆ" นางนิตินัยพูดอย่างแปลกใจ
"ถูกของคุณป้าค่ะ แพรเองก็ไม่เคยแลเห็นคุณพ่อเป็นลมกับใคร เพราะฉะนั้นครั้งแรกแพรตกใจจนทำอะไรไม่ถูก ป้านอมต้องคอยเตือนสติ"
"ทำไมแพรไม่ให้เด็กไปตามฉันหรือแม่ล่ะ ถ้ามีอะไรเกิดขึ้นจะได้ช่วยเหลือกันทันท่วงที" วาทิตถามด้วยเสียงที่อ่อนโยนและเต็มไปด้วยความปรารถนาอย่างแท้จริง ดังนั้น แพรจึงมองดูเขาด้วยความขอบคุณ
"ฉันบอกคุณวาทิตแล้วอย่างไรล่ะคะว่า ฉันคิดอะไรไม่ออกและทำอะไรไม่ถูก อ้า...ฉันคิดไม่ออกแม้นแต่ว่าคุณพ่อท่านกำลังต้องการหมอค่ะ"
"แล้วนี่ตกลง คุณแพรเอาหมอ ที่ไหน มารักษาคุณพ่อล่ะจ๊ะ?" คุณวาดถาม
"...คุณหมอมรุตค่ะ" หญิงสาวเอ่ยถึงนายแพทย์หนุ่มเบา ๆ พร้อมทั้งรู้สึกว่าหัวใจของหล่อนเต้นแรงขึ้นมาตนเองแล้วว่า แพรเป็นผู้ที่เขาห่วงใยอาลัยอาวรณ์ เมื่อคิดว่าเขาจะต้องจากหล่อนไปเป็นเวลานานนับปี นอกจากนี้เขายังหวาดกลัวความเปลี่ยนแปลงที่จะเกิดขึ้น แก่นางสาวฤทธิ์ณรงค์คนสุดท้าย...
"อ้อ...ถ้าเช่นนั้นก็ค่อยยังชั่วหน่อย เพราะคุณหมอมรุตนี่ป้าได้ยินว่าเธอกำลังมือขึ้น ไข้หนักแสนหนักพอเธอ มาจับรักษาเข้า ก็ทุเลาเบาบางลง" คุณวาดพูดเรื่อยๆ เพราะไม่รู้ว่านายแพทย์มรุตมีความหมายอย่างไรสำหรับบุตรชายและแพร ครั้นแลเห็นหนุ่มสาวทั้งสองนิ่งไม่โต้ตอบ หล่อนก็พูดต่อไปว่า
"คุณมณฑาลูกสาวพระเทพฯ พบป้าที่วัดมหาธาตุเมื่อวันพระที่แล้ว เล่าให้ป้าฟังว่าคุณพ่อของแกเป็นโรคความดันโลหิตสูง รักษามาหลายหมอแล้วไม่ค่อยยังชั่วสักที หมดเงินไป ก็ไม่ใช่น้อยพอเปลี่ยนมารักษาหมอมรุต ได้สักเดือนหนึ่ง เห็นจะได้ นี่ค่อยยังชั่วมากแล้ว"
"ผมคิดว่าเป็นที่ความสามารถด้วยครับ ไม่ใช่มือขึ้นอย่างเดียว" วาทิตพูดด้วยความรู้สึกอันแท้จริงและต่อจากนั้นเขาก็ได้หันไปเลียบเคียงถามแพรว่า
"...คุณหมอมรุตมาเยี่ยมไข้ทุกวันหรือเปล่า?"
"เธอมาทุกวันค่ะ"
"ความจริง คุณอาหลวงก็ไม่ได้เป็นอะไรมากไม่ใช่หรือ?" วาทิตถามเสียงปร่าจนสตรีผู้เป็นมารดาสังเกตรู้
"เธอเห็นที่นี่ไม่มีใครค่ะ เธอก็เลยมาอยู่เป็นเพื่อน"
"ถ้าคุณอาหลวงไม่สบายมากกว่านี้ หมอมรุตน่ากลัว...อ้ามาเฝ้าอยู่ตลอดวัน" วาทิตพูดพร้อมกับหัวเราะขึ้นเบา ๆ น้ำเสียงของเขาฟังดูมีความหมายอะไรบางอย่างปนอยู่ ดังนั้น แพรจึงมีใบหน้าแดงระเรื่อขึ้นเล็กน้อย และก่อนที่นายนิตินัยจะกล่าวอะไรอีกต่อไปนั้น คุณวาดได้ชิงพูดแก้ขึ้นก่อนว่า
"ดีซิจ๊ะ วาทิต ยามเจ็บไข้น่ะมีหมออยู่ใกล้ ๆ ค่อยใจชื้นหน่อย มีอะไรเกิดขึ้นจะได้แก้ไขทันท่วงที"
"รู้อย่างนี้ ทีแรกผมเลือกเรียนเป็นหมอเสียก็จะดี ดีกว่าเรียนเป็นวิศวกรเป็นไหนๆ" วาทิตพูดครึ่งเล่นครึ่งจริง ครั้นแล้วเขาก็หัวเราะขึ้นเบา ๆ ก่อนที่จะพูดว่า
"แต่ถึงอย่างไรผมก็คงมือไม่ขึ้น เหมือน นายแพทย์มรุต ศิวะเวชช์!" คุณวาดลอบค้อนบุตรชายคนเดียวของหล่อนอย่างรู้เท่าทัน ว่าเขาเอ่ยถึงนายแพทย์มรุต ด้วยความน้อยเนื้อต่ำใจ อะไรบางอย่างแอบแฝงอยู่ ดังนั้น หล่อนจึงได้มองไปยังนางสาวฤทธิ์ณรงค์บ้างเพื่อสังเกตรอยพิรุธ แต่แพรก็ยังคงเป็นแพรที่สงบเงียบ ทั้งนั่งฟังวาทิตพูดด้วยกิริยาที่เป็นปกติ!
ต่อจากนั้นสองแม่ลูกก็อยู่สนทนากับ แพรอีกครู่หนึ่งจึงได้เอ่ยปากลากลับ นายนิตินัยได้แอบบอกกับหญิงสาวเจ้าของบ้านก่อนที่เขาจะตามมารดาไปว่า
"บางทีตอนค่ำ ๆ ฉันจะมาดูคุณอาหลวงอีก...แพรไม่รังเกียจไม่ใช่หรือ?" เขาย้อนถามในประโยคหลัง นางสาวฤทธิ์ณรงค์คนสุดท้ายจึงย้อนถามเขาอย่างไม่เข้าใจว่า
"เรื่องอะไรฉันจะรังเกียจคุณวาทิตคะ?"
"...ก็ฉันมาช่วยแพรทำอะไร ไม่ได้ นอกจาก มาเป็นเพื่อนคุยด้วย เท่านั้น เอง ฉันจึงเกรงว่าฉันจะมานั่งเกะกะแพรเปล่าๆ" ชายหนุ่มแก้ตัว แพรยิ้มน้อย ๆ เมื่อตอบเขาว่า
"ฉันไม่คิดเช่นนั้นหรอกค่ะ"
"ถ้าเช่นนั้นค่ำ ๆ ฉันจะมา" วาทิตบอกอีกครั้งก่อนที่เขาจะเดินผละไปจากหญิงสาว...
พอสองแม่ลูกกลับไปแล้ว แพรก็รู้สึกละอายใจและ กระดากใจตนเอง ที่หล่อน ได้กระทำตน เป็นคนใจคับแคบ ไม่ได้กล่าวเชื้อเชิญ ให้คน ทั้งสองอยู่ร่วมรับประทานอาหารว่างที่จะมาถึงในเวลาอีกชั่วโมงต่อมา ทั้งๆ ที่วันนี้หล่อนได้จัดทำอาหารพิเศษ! แต่แล้วแพรก็นึกได้ว่า ถึงแม้นหล่อนจะไม่ได้เชื้อเชิญคุณหญิงวาดและวาทิตร่วม รับประทานอาหารในตอนกลางวันนี้ด้วยก็ตาม หล่อนก็มีทางที่จะให้สองแม่ลูกรับประทานอาหารฝีมือของหล่อน ด้วยเหตุนี้อีกสักครู่ต่อมากลิ่นก็ได้นำข้าวแช่ พร้อมด้วยกับสำหรับรับประทานชุดใหญ่ ใส่ถาดไปที่บ้านของนิตินัยสองแม่ลูก...
คุณวาด นิตินัย ได้สั่งเสียกลิ่นฝากคำขอบอกขอบใจไปถึงนางสาวฤทธิ์ณรงค์คนสุดท้าย
"กลิ่นช่วยบอกคุณแพรของกลิ่นด้วยนะว่า ฉันขอบใจมาก" กลิ่นรับคำของคุณวาดเบา ๆ แล้วก็กล่าวคำอำลากลับ แต่ยังไม่ทันที่หล่อนจะขยับกายลงบันได วาทิตก็ได้เดินออกมาจากข้างใน ครั้นเขาแลเห็นของที่วางอยู่เขาก็เอ่ยถามมารดาขึ้นว่า
"อะไรของใครครับแม่?"
"คุณแพรให้กลิ่นเอามาให้จ้ะ" สตรีผู้เป็นมารดาบอกเป็นเชิงอวดว่า หญิงสาวที่หล่อนรักและเอ็นดูนี้ไม่ได้มีความสวยเป็นสมบัติอย่างเดียว ฝีมือการทำอาหาร และการจัดของของหล่อนยังเหนือกว่าพี่สาวทั้งสองอีกด้วย ในเมื่อ ของทุกสิ่งที่อยู่เบื้องหน้านี้ล้วนแต่น่าลิ้มชิมรสทั้งสิ้น
"คุณอาหลวงถ้าจะอยากทานข้าวแช่" วาทิตพูดขึ้นลอย ๆ มารดาจึงเสริมว่า
"คงจะเป็นเช่นนั้น เอ้อ...คุณแพรเธอก็อุตส่าห์ทำเอง กับก็ทำเสียมากมายหลายอย่าง ความจริงซื้อเขาทานก็ไม่ต้องยุ่งมากอย่างนี้ แต่อาจจะไม่ถูกใจคุณหลวงก็ได้" คุณวาดหยุดพูดนิดหนึ่งพร้อมกับหัวเราะเบา ๆ เมื่อหันไปเย้ากลิ่นว่า
"ไง...กลิ่น เรื่องขยันละก็ใคร ๆ ก็สู้คุณแพรของกลิ่นไม่ได้จริงไหม คุณพ่ออยากทานอะไรก็ทำให้ทาน" กลิ่นยิ้มแล้วก็พูดไปตามประสาซื่อว่า
"วันนี้ คุณหมอเธอจะมา รับประทานอาหารกลางวันด้วยค่ะ" พอได้ยินคำบอกของกลิ่น คุณวาดก็รีบเหลือบสายตามองไปยังบุตรชายของหล่อนซึ่งหล่อนก็ได้พบว่าใบหน้าที่กำลังยิ้มแย้ม ตลอดจนแววตาอันสุกใสของเขาได้เปลี่ยนไป
"อ้อ...วันนี้คุณหมอมรุตเธอมาทานอาหารกลางวันที่นี่รึ?" คุณวาดฝืนใจถาม อา...บัดนี้หล่อนได้เข้าใจอย่างแจ่มชัด แล้วว่า บุตรชายของหล่อนมีความรู้สึกอย่างไรกับนางสาวฤทธิ์ณรงค์คนสุดท้าย
"ค่ะ" กลิ่นตอบแล้วก็กล่าวคำอำลาคุณวาดอีกครั้ง...พอร่างของกลิ่นเดินลับไปแล้ว วาทิตก็กระแทกตัวลงบนเก้าอี้เต็มแรง
"เพราะบารมีของหมอมรุต แม่กับผมเลยพลอยมีลาภปากไปกับเขาด้วย" ชายหนุ่มพูดเสียงเยาะ
"เอ...ความจริงแม่คิดว่าไม่ใช่เช่นนั้นหรอกคุณแพรทำอะไรเธอก็คิดถึงเราเสมอ"
"ครับ คุณแพรของแม่น่ะแสนดี!" วาทิตประชด ความเผลอตัว ทำให้เขาแสดงอารมณ์อันหงุดหงิดออกมาให้มารดาเห็น ดังนั้น คุณวาดจึงพูดยิ้ม ๆ ว่า
"คุณแพร เธอทำอะไรให้วาทิตนะ ลูกถึงได้ขุ่นเคืองเธอนัก?" เมื่อถูกถามเช่นนี้นายนิตินัยก็หลบตาลงต่ำนั่งนิ่งไม่โต้ตอบ
ขณะที่วาทิต นิตินัย กำลังมีอารมณ์หงุดหงิดขุ่นมัวและหาความสุขไม่ได้นี้ ทางด้านแพร ฤทธิ์ณรงค์กลับมีอารมณ์ตรงข้ามกับเขา แม้นว่าครั้งแรกหล่อนจะเต็มไปด้วย ความกระวนกระวายใจในการมาล่าช้าของนายแพทย์หนุ่มก็ตาม แต่พอมรุตมาถึงเขาก็รีบบอกหล่อนด้วยน้ำเสียงที่อ่อนโยน
"ผมขอโทษด้วยถ้าทำให้คุณแพรคอย..." พูดจบเขาก็ยกนาฬิกา ข้อมือขึ้นดูเวลา พร้อมกับพูดต่อไปว่า
"อีกสิบหกนาทีถึงจะเที่ยง ผมมัวไปตัดผมและบังเอิญไปพบเพื่อนเข้าถึงได้มาล่าช้า" แพรยิ้มกับเขาอย่างอ่อนหวาน เมื่อตอบให้เขาคลายกังวลว่า
"คุณหมอมรุตไม่ได้มาช้าหรอกค่ะ เพราะยังไม่เลยเวลารับประทานอาหารกลางวันนี่คะ" แพรพูดพร้อมกับลอบพินิจดูใบหน้าอันคมสันที่แลดูแปลกตาไปเล็กน้อย เพราะผมที่ตัดใหม่กับเคราที่โกนไว้อย่างเรียบร้อย
"เชิญหมอมรุตนั่งพักก่อนซิคะ" นางสาวฤทธิ์ณรงค์กล่าวเชื้อเชิญ เมื่อนำชายหนุ่มเดินผ่านเข้ามาในห้องรับแขก นายศิวะเวชม์ทรุดตัวลงนั่งบนเก้าอี้ตามคำกล่าวเชิญของหญิงสาวพลางเอ่ยถามถึงหลวงรอนรณฤทธิ์ผู้เป็นคนไข้ของเขาว่า
"เช้าวันนี้คุณหลวงเป็นอย่างไรบ้าง คุณแพรสังเกตหรือเปล่า"
"วันนี้ก็เหมือนกับเมื่อวานนี้ค่ะ ไม่มีอะไรเปลี่ยนแปลง ท่านพูดจาร่าเริงแจ่มใสดีค่ะ แต่สีหน้าและแววตายังคงแลดูอิดโรยเช่นเดิม ดิฉันไม่เข้าใจเลยว่าคุณพ่อท่านมีเรื่องอะไรกังวลอยู่ในใจ" ประโยคหลังหญิงสาวกล่าวกับเขาเป็นเชิงปรับทุกข์
"คุณแพรเคยลองเลียบเคียงถามท่านบ้างหรือเปล่า?" มรุตถามอย่างเป็นงานเป็นการใบหน้าของเขาเคร่งขรึมกว่าเดิมเล็กน้อย
"ดิฉันไม่กล้าถามค่ะ และดูท่าทางของท่านก็ไม่ปรารถนาที่จะให้ดิฉันทราบ พอท่านแลเห็นดิฉันวิตกทุกข์ร้อนในอาการของท่าน...ท่านก็บอกดิฉันว่าท่านไม่ได้เป็นอะไรแล้ว นอกจาก เพลียเล็กน้อย เท่านั้น "
"ผมคิดว่าพอตอนไหนท่านมีอารมณ์ดี คุณแพรก็ควรจะเลียบเคียงถามท่าน เพราะบางทีท่านอาจบอกให้คุณแพรทราบก็ได้ นายแพทย์หนุ่มพูดอย่างตริตรอง
"ดิฉันจะลองปฏิบัติตามคำแนะนำของคุณหมอมรุตค่ะ" มรุตมองดูร่างแบบบางที่นั่งอยู่เบื้องหน้า พลางพูดขึ้นอย่างห่วงใยว่า
"คุณแพรอย่าเป็นทุกข์และกังวลในเรื่องของคุณพ่อให้มากนัก เพราะตัวของคุณเองอาจจะล้มป่วยลงได้ ผมอยากให้คุณใช้เวลาพักผ่อนมากกว่านี้"
"ปกติดิฉันก็พักผ่อนอยู่แล้วนี่คะ" แพรตอบเบา ๆ และมองดูเขาอย่างขอบคุณ
"แต่ผมทราบว่าคุณแพรไม่ชอบอยู่เฉย ๆ อ้าในฐานะที่เป็นคนขยัน" ประโยคท้ายเขากล่าวยิ้ม ๆ เป็นเชิงเย้าซึ่งทำให้ แพรมีใบหน้า เป็นสีชมพูระเรื่อและเมินมองไปอีกทางหนึ่งเมื่อพูดว่า
"ใครบอกคุณหมอมรุตคะ ว่าดิฉันเป็นคนขยัน?"
"ไม่มีใครบอกหรอก ผมมา 'ฤทธิ์ณรงค์' ทุกวันผมย่อมทราบดี" เขาหยุดนิดหนึ่งก่อนที่จะถามขึ้นว่า
"วันนี้ ผมเป็นต้นเหตุให้คุณแพรต้องวุ่นวายหรือเปล่า?" นางสาวฤทธิ์ณรงค์คนสุดท้ายหันมามองดูเขาอย่างไม่เข้าใจ
"เรื่องอะไรคะ?"
"เรื่องการตระเตรียมอาหารสำหรับหมอมรุต" เขาบอกด้วยน้ำเสียงที่นุ่มนวลชวนฟัง โดยเฉพาะคำที่เขาใช้แทนตัวของเขาว่า 'หมอมรุต' นั้นช่างอ่อนโยนระรื่นหูเสียเหลือเกิน
"คุณหมอมรุตไม่ได้ทำให้ดิฉันวุ่นวายตนเองว่าเขากำลังมีความสุข และเฝ้าคำนิ่งอยู่ในใจว่า
ในที่สุดหลังจากได้สนทนากันอีกเล็กน้อยพอสิบสองนาฬิกาตรงแพร ก็กล่าวเชิญนายแพทย์หนุ่มไปยังห้องรับประทานอาหาร โดยบอกเขาว่าบิดาของหล่อนจะลงมาร่วมรับประทานด้วย ซึ่งพอมรุตรู้เข้าเขาก็ยินดี เพราะการกระทำเช่นนั้นอาจทำให้ประมุขของ 'ฤทธิ์ณรงค์' มีอารมณ์แจ่มใสเป็นสุขขึ้นและบางทีท่านอาจจะลืมว่าท่านเป็นคนป่วยก็ได้แต่ครั้น พอถึงเวลาจริงจังเข้า คุณหลวงกลับขอให้แพรรับประทานตามลำพังกับนายแพทย์มรุต!
ดูเหมือนจะเป็นครั้งแรกในชีวิตของแพร ฤทธิ์ณรงค์ ที่นั่งร่วมโต๊ะรับประทานอาหารกับชายอื่นตามลำพัง ดังนั้น แม้นจะอยู่ในบ้านของตนเองหล่อนก็อดที่จะประหม่าและเก้อเขินไม่ได้ แต่ความเป็นเจ้าของบ้าน หล่อนต้องคอยข่มความประหม่าอายนั้นไว้อย่างมิดชิด เพื่อไม่ให้ชายหนุ่ม ล่วงรู้ แต่กระนั้นมรุตก็ยังรู้ และเข้าใจกิริยาอาการ ของแพรดีพร้อมกันเขาก็อดที่จะคิดไม่ได้ว่า นางสาวฤทธิ์ณรงค์ผู้นี้ช่างตนเองว่า
"มัตติกา...บัดนี้เธออยู่แห่งหนใดหนอ เธอโปรดกลับมาหาฉันเร็ว ๆ เถิด กลับมาก่อนที่ฉันจะหัวใจถลำไปกับเงาของเธอ...ฉันอาจจะรักเขา!...เพราะเขาช่างเหมือนเธอเหลือเกิน แม้นเขาจะไม่ปราดเปรียวเป็นสง่าน่ารักอย่างเธอ แต่เขาก็นุ่มนวลอ่อนหวานน่าถนอมไว้เคียงหัวใจ...ฉัน...ฉันกำลังจะรักเงาของเธอ มัตติกาที่รัก ฉันกำลังจะรักเขาทั้งๆ ที่มีเธออยู่ในหัวใจ!..."
"คุณหมอมรุต อิ่มแล้วหรือคะ?" แพรเอ่ยถามเบา ๆ เมื่อแลเห็นนายแพทย์หนุ่มแก้วน้ำขึ้นดื่ม
"ครับ..." เขารับคำแล้วก็พูดต่อไปว่า
"แต่คุณแพรคงไม่ต่อว่า ผมว่าทานน้อยไปเพราะถ้าผมขืนทานมากกว่านี้อีกนิดเดียว ผมอาจจะเหมือนอ้า...ตาชูชก" พูดจบเขาก็หัวเราะขึ้นเบา ๆ ซึ่งทำให้แพรพลอยยิ้มไปด้วย และไม่ลืมที่จะเลื่อนจานเงาะคว้านซึ่งแช่ตู้เย็นไว้จนเย็นเฉียบนั้นไปเบื้องหน้าชายหนุ่ม มรุตเงยหน้าขึ้นยิ้มกับเจ้าของบ้านพร้อมกับพูดขึ้นอีกว่า
"วันนี้ผมคงจะอิ่มตายอยู่ที่ 'ฤทธิ์ณรงค์' ถ้าผมทานอาหารอย่างนี้ทุก ๆ วัน อีกหน่อยผมคงอ้วนจนเดินไม่ได้" แพรยิ้มไม่ได้โต้ตอบเขาว่ากระไร นายศิวะเวชม์เอนกายไปเบื้องหลังเล็กน้อย ขณะที่ใช้ส้อมจิ้มเงาะขึ้นใส่ปากเคี้ยว...อาหารกลางวันที่ 'ฤทธิ์ณรงค์' มื้อนี้ช่างอบอวลไปด้วยความสุขและความอ่อนหวาน จนมรุตปรารถนาที่จะพบบรรยากาศและสิ่งแวดล้อมเช่นนี้ตลอดไป!
"วันหลังผมอาจจะมาขอข้าวคุณแพรทานอีกคุณแพรรังเกียจหรือเปล่า?" เสียงถามของเขากังวานแผ่วและอ่อนโยน
"ดิฉันไม่รังเกียจหรอกค่ะ" หล่อนบอกเขาตามตรง
"เพราะเหตุใด?" เขาถามสั้น ๆ แต่ประกายตาที่มองมาประหลาดล้ำจนหญิงสาวหัวใจสะท้าน ดังนั้น หล่อนจึงอ้อมแอ้มตอบเขาว่า
"เพราะคุณหมอมรุตมีพระคุณต่อดิฉันค่ะ"
" เท่านั้น เอง...?" เสียงของมรุตเหมือนน้อยใจ นางสาวฤทธิ์ณรงค์จึงไถลก้มหน้าหมุนแก้วน้ำที่วางอยู่บนโต๊ะนั้นเล่น นายศิวะเวชม์จึงถือโอกาสนี้พินิจดูหญิงสาวเต็มตา ดังนั้น พอแพรเงยหน้าขึ้นหล่อน จึงพบว่ามรุตกำลังมองหล่อนอยู่ รอยยิ้มจาง ๆ ปรากฏขึ้นที่ริมฝีปากของชายหนุ่มก่อนที่เขาจะพูดว่า
"คุณแพรดีต่อผมครั้งนี้ ก็เพราะเหตุว่าผม...อ้า หมอมรุตมีพระคุณต่อคุณอย่างนั้นใช่ไหม คุณคงต้องการตอบแทนเพื่อให้ สิ่งที่ คุณแพร คิดว่าเป็นบุญคุณนั้นหมดไป ความจริงผมไม่เคยคิดว่าการที่ผมรักษาพยาบาลคุณหลวงนี้เป็นการสร้างบุญคุณ"
"คุณหมอมรุตกำลังจะเข้าใจดิฉันผิดค่ะ การกระทำของคุณหมอมรุต จะถือว่าเป็นบุญคุณหรือไม่ก็ตามสำหรับคุณ แต่สำหรับดิฉันและคุณพ่อถือว่าคุณหมอมรุตมีพระคุณแก่เรามากค่ะ คุณพ่อเองยังพูดกับดิฉันว่า ถ้าหมออื่นรักษาท่านแม้นจะเสียเงิน เขาก็อาจไม่มาเอาใจใส่กับท่านเหมือนคุณหมอมรุต" หล่อนสบตาเขาแวบหนึ่ง
"ถ้าคุณหมอมรุตไม่คิดว่าการกระทำของคุณหมอมรุตครั้งนี้เป็นบุญคุณแก่ดิฉัน คุณหมอก็ไม่ควรคิดว่าดิฉันดีกับคุณหมอมรุตหรอกค่ะ" หล่อนตวัดหางเสียงตอนท้ายเล็กน้อย อย่างน้อยใจและแสนงอน แต่ก็ไม่เสียงามอย่างหญิงสาวบางคน
"วันนี้เราจะไม่ทะเลาะกันไม่ใช่หรือ?" นายแพทย์มรุตถามยิ้ม ๆ อารมณ์แจ่มใส เมื่อได้แลเห็นกิริยาที่แสนงอนอย่างน่ารักน่าเอ็นดูของแพร
"วันนี้หรือวันไหนดิฉันก็ไม่เคยคิดที่จะทะเลาะกับคุณหมอมรุตค่ะ" แพรตอบและหลบตาลงต่ำ
"คุณหมอมรุตเองก็ไม่อยากทะเลาะ กับ คุณแพรเหมือนกัน" เขาเรียกตนเองเสียเต็มยศเป็นเชิงเย้าและประชดหญิงสาวระคนกัน
ครั้นแล้วอาหารคุณหลวงใช้เวลาพักผ่อนนอนหลับน้อยเกินไป
"เมื่อคืนนี้ คุณหลวงนอนน้อยเกินไป ประเดี๋ยวผมเห็นจะต้องขอฉีดยาสักเข็ม" ใบหน้าของนายแพทย์หนุ่มเคร่งเครียด และมีแวววิตกกังวลปรากฏอยู่ในดวงตาทั้งคู่ของเขา คุณหลวงไม่ได้ดีขึ้นตนเองว่าโรคของหลวงรอนรณฤทธิ์เป็นโรคทางใจ! เมื่อฉีดยาให้คนไข้ของเขาเรียบร้อยแล้ว ชายหนุ่มก็พูดขึ้นว่า
"เมื่อคืนนี้ คุณหลวง นอนหลับไป ประมาณสักกี่ชั่วโมงครับ?"
"อา...ผมประมาณไม่ได้หรอกครับคุณมรุตเพราะมันหลับไปสักครู่หนึ่งแล้วก็ตื่น มันหลับๆ ตื่นๆ ครับ"
"บางทีผมคิดว่าอาจจะต้องใช้ยานอนหลับเข้าช่วย ทั้งๆ ที่ผมไม่อยากใช้" นายแพทย์หนุ่มพูดอย่างตริตรอง
"ผมเองก็อยากจะหาอะไรต่ออะไรกิน เพื่อให้มันหลับไปเสียที คืนหนึ่ง ๆ ผมผุดลุกผุดนั่งจนนับครั้งไม่ถ้วน" คุณหลวงพูดอย่างเบื่อหน่าย
"ผมคิดว่า เพียงแค่คุณหลวงเลิกคิดอะไรบางสิ่งบางอย่าง คุณหลวงก็จะหลับสบาย มีสิ่งใดที่เป็นความกังวลและทุกข์ร้อนหรือครับ? คุณหลวงโปรดอย่าคิดว่าผมเป็น คนอื่น มีอะไร ก็บอก ผมเถิดผมยินดีที่จะช่วยเหลือเสมอ"
บทที่ ๓๗...
นายแพทย์มรุต ศิวะเวชช์ กล่าวด้วยน้ำเสียงที่อ่อนโยน และบอกถึงความปรารถนาดีอย่างแท้จริง ดังนั้น หลวงรอนรณฤทธิ์ จึงมองดูเขาด้วยสายตาที่บอกถึงความขอบคุณ
"ผมขอบใจคุณมรุตมาก แต่-ผม-ผมไม่มีเรื่องอะไรหรอกครับ" ผู้เกิดก่อนปฏิเสธเสียงแผ่วในประโยคหลัง...
"ผมเสียใจที่คุณหลวงคิดว่าผมเป็นคนอื่น คุณหลวงโปรดคิดว่าผมเป็นลูกเป็นหลานของคุณหลวงซิครับ...และผมขอรับรองด้วยเกียรติยศว่าผมจะรักษาเรื่องของคุณหลวงไว้เป็นความลับเท่ากับ รักษาชีวิตของผมเอง คุณหลวงโปรดอย่าคิดว่าผมละลาบละล้วงและล่วงเกินคุณหลวงเลยครับ"
"ผมจะไม่คิดเช่นนั้นเป็นอันขาด ผมจะไม่แลเห็นความปรารถนาดีของคุณหมอมรุต ว่า เป็น การล่วงเกินละลาบละล้วง แต่..." ประมุขของ 'ฤทธิ์ณรงค์' พูดด้วยเสียงที่หนักแน่น เมื่อบอกชายหนุ่มแต่ก็อึกอักทิ้งท้ายในคำหลัง...นายศิวะเวชม์จึงได้ถามท่านว่า
"แต่...คุณหลวงก็ไม่อาจที่จะบอกผมได้ใช่ไหมครับ?" เขาหยุดมองดูท่านด้วยสายตาอันอ่อนโยนก่อนที่จะพูดต่อไปว่า
"ผมจำได้ว่าคุณหลวงเคยบอกผมว่า คุณหลวงได้รับความกระทบกระเทือนทางสมอง และทางจิตใจ อันเป็นเหตุให้คุณหลวงได้ป่วยลงในครั้งนี้..."
"ผมก็จำได้ว่า ผมเคยบอกคุณมรุตเช่นนี้" เสียงของคุณหลวงเบาแผ่วประกายตาซึมเศร้า
"แต่คุณหลวงก็ไม่สามารถที่จะบอกสาเหตุให้ผมทราบได้อย่างนั้นหรือครับ?"
"ผม...ผมเสียใจเหลือเกินคุณมรุตที่ผม..."
"ไม่อาจจะบอกอะไรผมได้ใช่ไหมครับ?" มรุตถามอีก
"ถูกแล้วครับ ผมไม่อาจที่จะบอกคุณมรุตได้แม้นว่าผมจะไว้วางใจในคุณมรุต เพียงใดก็ตาม" ดวงตาทั้งคู่ของหลวงรอนรณฤทธิ์ แลตรงไปเบื้องหน้าอย่างไร้จุดหมาย เสียงของท่านแหบแห้งเมื่อกล่าวต่อไปว่า
"ไม่ว่าจะเป็นคุณหมอมรุตที่หวังดีต่อผม หรือใครก็ตาม ผมไม่สามารถที่จะบอกได้ทั้งนั้น ผมบอกไม่ได้จริง ๆ" ประโยคหลังท่านหันมาบอกชายหนุ่มด้วยสายตาที่วิงวอน และขอร้องมิให้เขาวอนถามท่านอีกต่อไป นายแพทย์มรุต ศิวะเวชช์ มองดูประมุขของ 'ฤทธิ์ณรงค์' ด้วยความสงสัยและเคลือบแคลงใจระคนกัน อา...มีเรื่องอะไรเกิดขึ้นแก่ชายมีอายุผู้นี้หนอ? มรุตเฝ้าคิดคำนึงอยู่อย่างงุนงงและในที่สุดเขาก็ต้องบอกตนเองด้วยความ มั่นใจว่า จะต้องมีเรื่องที่ร้ายแรงอะไรสักอย่างหนึ่งเกิดขึ้นแก่หลวงรอนรณฤทธิ์ และมันคงจะต้องเป็นเรื่องลับอันยิ่งใหญ่ ซึ่งท่านไม่สามารถที่จะบอกให้ใครทราบได้! ด้วยเหตุนี้ชายหนุ่มจึงมองดูคนไข้ผู้พิการทางจิตใจมากกว่าทางร่างกายของเขาด้วยสายตาที่บอกถึงความเห็นอกเห็นใจ
"ผมเข้าใจคุณหลวงแล้ว... ผมจะไม่รบกวนอะไรคุณหลวงอีก แต่ถ้ามีอะไรที่ผมพอจะเป็นประโยชน์แก่คุณหลวงได้ละก้อโปรดบอกผมเถิด ผมยินดีและเต็มใจที่จะรับใช้คุณหลวงเสมอ" นายศิวะเวชม์บอกด้วยน้ำเสียงที่อ่อนโยน หลวงรอนรณฤทธิ์เงยหน้าขึ้นสบตาชายหนุ่มด้วยสายตา ที่เต็มตื้นไปด้วยความขอบอกขอบใจความมีน้ำใจของเขา ดังนั้น ท่านจึงยื่นมือออกไปสัมผัสมือของชายหนุ่มพร้อมกับพูดว่า
"ผมขอบใจคุณมรุตมาก ถ้ามีอะไรเกิดขึ้นผมจะคิดถึงคุณมรุตเป็นคนแรก"
"ผมจะภูมิใจมากถ้าคุณหลวงคิดเช่นนั้น" มรุตตอบด้วยใบหน้าอันยิ้มแย้ม และต่อจากนั้นชายผู้ต่างวัยทั้งสองก็สบตากันด้วยความหมาย อัน ลึกซึ้งและดูเหมือนจะเป็นครั้งแรก ที่หลวงรอนรณฤทธิ์ได้บอกกับตนเองว่า ท่านจะยินดีมากถ้าได้นายแพทย์มรุต ศิวะเวชม์ผู้นี้มาเป็นเขย เพราะท่านแน่ใจว่าธิดาของท่านจะเป็นสตรีที่มีโชคดีผู้หนึ่ง เพราะได้ผู้นำชีวิตที่น่าไว้วางใจและน่าเชื่อถืออย่าง หมอมรุตแต่ธิดาคนไหนของท่านเล่าที่จะเป็นสตรีผู้โชคดีคนนั้น
"อ้า...แพรของพ่อ...พ่อรักและห่วงใยลูกยิ่งกว่าผู้ใด" คุณหลวงรำพึงถึงธิดาคนเล็กอยู่ในใจอา...แพร เท่านั้น ที่ท่านห่วงใย
วันนั้นนายแพทย์หนุ่ม ได้สนทนากับประมุข 'ฤทธิ์ณรงค์' อีกครู่หนึ่งจึงได้ลากลับโดยที่ไม่ลืมจะขอร้องคนไข้ของเขาว่า
"ผมขอให้คุณหลวงทำใจให้สบายสักพักหนึ่งด้วยการลืมเรื่องราวต่างๆ เสีย เพื่อตัวของคุณหลวงเองและเพื่ออ้า...คุณแพร" มรุตฉลาดพอที่จะเอ่ยถึงหญิงสาวผู้ซึ่งเขารู้ดีว่าหล่อนเป็นที่รัก และ เอ็นดูของคุณหลวงยิ่งกว่าพี่สาวทั้งสอง
"แพรทำไมหรือครับ คุณมรุต?" คุณหลวงรีบถามด้วยความฉงน ชายหนุ่มจึงลอบยิ้มอย่างสมใจ
"คุณแพรไม่ทำไมหรอกครับ นอกจาก เธอจะเป็นห่วงและวิตกกังวลในอาการป่วยของ คุณหลวงมาก จนผมเกรงว่าเธอจะเกิดล้มป่วยไปอีกคนหนึ่ง"
"เฮ้อ! ลูกคนนี้น่ะเขาเป็นอย่างนี้แหละครับแต่ไหนแต่ไรมาแล้วพ่อเจ็บแม่ไข้ละก้อเป็นห่วงเป็นใยนัก ไอ้ตัวของตัวรึสามวันดีสี่วันไข้ไม่แข็งแรงเหมือนคนอื่นเขา" หลวงรอนรณฤทธิ์ พูดถึงธิดาคนเล็กของท่านอย่างเอ็นดูรักใคร่ และในที่สุดท่านก็ตัดสินใจบอกนายแพทย์หนุ่มว่า
"เพื่อลูก--เพื่อยายแพรของผม--ผมจะทำตามคำแนะนำของคุณมรุต คือพยายามลืมเรื่องราวต่างๆ เสีย"
"ผมจะดีใจมากถ้าคุณหลวงทำได้เช่นนั้น" นายแพทย์หนุ่มกล่าวอย่างยินดี และจากไปด้วยความหวังว่า คนไข้ผู้สูงอายุของเขานี่อาจจะมีอาการดีขึ้นถ้าท่านพยายามลืมเรื่องที่เป็น ความทุกข์กังวลของท่านได้ดังที่ท่านได้บอกเขา
ครั้นแล้ว วันกำหนดกลับจากหัวหินของคุณนายผกาและธิดาทั้งสองก็มาถึง ซึ่งทำให้แพรรู้สึกอึดอัดและไม่สบายใจ ด้วยหล่อนเกรงจะถูกมารดาว่ากล่าวเรื่องที่ไม่ส่งข่าวเรื่องการ ป่วย ของ บิดาให้ทราบ... ดังนั้น แม้นจะได้รับคำปลอบโยนจากคุณหลวงว่าท่านจะบอกคุณนายผกา ว่าท่านเป็นผู้ทัดทานไว้ และได้รับคำสัญญาจากมรุตว่าเขาจะมาบอกว่าเขาเป็นผู้ขอให้ระงับไว้ หล่อนก็ยังไม่คลายความหวาดวิตก ด้วยรู้นิสัยของมารดาดีว่าความผิดพลาดใดๆ ก็ตามที่หล่อนกระทำไม่ ว่าจะ เป็น สิ่งเล็กน้อยเพียงใด ย่อมเป็นความผิดใหญ่หลวงเสมอสำหรับหล่อน!
ในที่สุดทุกสิ่งทุกอย่างก็เป็นจริงดังความคาดคิด และหวาดวิตกของนางสาวฤทธิ์ณรงค์คนสุดท้ายเพราะเหตุว่า พอคุณนายผกาและธิดาทั้งสองกลับมาและรู้ว่า หลวงรอนฯไม่สบายมาหลายวันแล้วหล่อนก็รู้สึกขุ่นเคืองธิดาคนเล็กในทันทีทันใดที่ไม่ได้ส่งข่าวคราวไปให้หล่อนรู้ ด้วยเหตุนี้หลังจากที่พักผ่อนอาบน้ำชำระร่างกาย และขึ้นไปไต่ถามอาการของสามีครู่หนึ่งแล้ว คุณนายผกาก็จัดแจงให้กลิ่นไปตามแพรให้มาพบในห้องส่วนตัวของหล่อน
แพร ฤทธิ์ณรงค์ รู้สึกใจคอไม่เป็นปกติ เมื่อก้าวเข้าไปในห้องของมารดา คุณนายผกาปรายตามองดูธิดาแวบหนึ่งพลางบอกว่า
"นั่งซิ! ยืนอยู่ทำไมล่ะ" แพรรีบทรุดตัวลงนั่งพับเพียบลงบนพรม ส่วนคุณนายผกาผู้เป็นมารดานั้น หล่อนได้นั่งอยู่บนเก้าอี้ตัวเล็ก คุณนายจัดแจงเก็บแหวนเพชรที่แปรง เรียบร้อยแล้ว ไว้ในลิ้นชักโต๊ะเครื่องแป้ง และหันมาถามธิดาว่า
"กำลังทำอะไรอยู่เมื่อให้กลิ่นไปตาม?"
"แพรกำลังช่วยแม่อ่อน ทำซุปให้คุณพ่อค่ะ" หญิงสาวตอบเบา ๆ รู้สึกหายใจไม่สะดวก เมื่อถูกมารดาถามอีกว่า
"คุณพ่อไม่สบายมากี่วันแล้ว"
"อ้า...หกเจ็ดวันค่ะ"
"ทำไมเราถึงไม่โทรเลขไปบอกกัน ทั้งๆ ที่รู้ดีว่าฉันพักที่ไหน?"
"คุณพ่อท่านห้ามแพรไว้ไม่ให้บอกคุณแม่ค่ะ" แพรเงยหน้าขึ้นตอบเสียงแผ่ว
"คุณพ่อของเรากลัวฉันจะตกใจน่ะซี แต่ถึงอย่างไรเราก็ควรจะโทรเลขไปบอกให้ฉันรู้เรื่องบ้างว่าคุณพ่อเป็นอะไรไป มากน้อยแค่ไหน...นี่อาไร้เก็บอำพะนำไว้คนเดียวจะใช้ได้ที่ไหน" มารดาพูดอย่างตำหนิติเตียนใบหน้าบึ้งตึง
"เอ้อ...คุณหมอมรุตเธอบอกว่าคุณพ่อไม่เป็นอะไรมาก ถ้าโทรเลขไปบอกจะทำให้คุณแม่ตกใจเปล่า ๆ ค่ะ"
"อย่ามาเอาคนอื่นเป็นข้ออ้างเลยจ้ะ แม่คนดีของคุณพ่อ ฉันอยากจะรู้นักว่าถ้าคุณพ่อเป็นอะไรไป คนอื่นเขามิไม่ได้เห็นใจคุณพ่อของเธอรึ..."
"แต่คุณพ่อจะไม่เป็นอะไรหรอกค่ะ" หญิงสาวพูดเสียงเครือด้วยความน้อยใจ พร้อมทั้งรู้สึกไม่พอใจที่มารดาพูดถึงอาการของบิดาจนเลยเถิดเกินไป
"เรารู้ได้อย่างไร?" คุณนายผกากระแทกเสียงถาม
"ก็...ก็คุณหมอมรุตเธอบอกและรับรองนี่คะว่าคุณพ่อจะไม่เป็นอะไร" แพรตอบ พอได้ยินธิดาเอ่ยถึงนายแพทย์หนุ่ม คุณนายผกาจึงถามขึ้นว่า
"ใครเป็นคนเชิญคุณมรุตมา?"
"แพรค่ะ" คุณนายพินิจดูร่างที่นั่งสงบเสงี่ยมอยู่เบื้องหน้าแวบหนึ่งแล้วก็พูดต่อไปว่า
"ในที่สุดคุณแม่ก็ได้บอกให้ฉันรู้ว่า เด็กโง่อย่างฉัน-แพร ฤทธิณรงค์ไม่คู่ควรกับนายแพทย์มรุต ศิวะเวชช์ แม้นแต่เพียงการเป็นเพื่อนสนทนา!" หญิงสาว ครวญคิดด้วยความรู้สึกที่หม่นหมองพร้อมกันหยาดน้ำตาก็คลอตาเมื่อน้อยใจในถ้อยคำของผู้ให้กำเนิด
"แพรได้ยินแล้วค่ะ" แพรตอบเสียงเครือแผ่วคุณนายผกาสำทับเสียงขึงขังว่า
"ต่อไปจำไว้ว่าอย่าทำอะไรตามใจชอบของเราอีก มีเรื่องอะไรต้องบอกให้ฉันรู้"
"ค่ะ" แพรรับคำและทำท่าจะเลี่ยงออกไปจากห้อง แต่ได้ถูกมารดาเรียกไว้
"เดี๋ยวก่อน! ฉันอยากจะถามอะไรเราสักหน่อยคุณมรุตเธอมาดูอาการของคุณพ่อทุกวันรึ?"
"อ้า...แทบทุกวันค่ะ"
"รู้ไหมว่าวันนี้เธอจะมาหรือเปล่า?" มารดาซักอย่างสนใจ
"ได้ยินเธอพูดกับคุณพ่อว่าเธอจะมาค่ะ แต่ไม่ทราบว่าจะมาเวลาไหน" หญิงสาวตอบตามตรง
"เอาเถอะ...เราจะไปทำอะไรก็ไป..." คุณนายผกาพยักหน้ารับว่าเข้าใจ พร้อมกับเอ่ยปากอนุญาต... ดังนั้น แพรจึงรีบเดินกลับไปยังห้องของหล่อนด้วยดวงใจที่เศร้าสร้อยหมดความสุข...
"แพร แวะนี่เดี๋ยวซิ!" เท้าที่กำลังก้าวเดินของแพรชะงักลงเล็กน้อย เมื่อได้ยินเสียงเรียกซึ่งเมื่อหล่อนหันไปทางเสียงนั้น ก็พบว่าพี่สาวคนโตกำลังยืนยิ้มอย่างอารมณ์ดีพร้อมกับทำบุ้ยใบ้เรียกให้เข้าไปในห้อง แพรจึงเดินเข้าไปหาด้วยกิริยาที่หงอยเหงา
"ถูกคุณแม่ดุเอาซิถ้า...เมื่อกี้ได้ยินเสียงเรียกให้กลิ่นไปตามแพร" ผ่องพักตร์พูดเมื่อสังเกตเห็นกิริยาท่าทีของน้องสาว แพรไม่ตอบ นอกจาก ยิ้มเศร้า ๆ เป็นการรับคำของพี่สาว ซึ่งทำให้ผู้เกิดก่อนอดที่จะคิดเวทนาไม่ได้ ดังนั้น ผ่องพักตร์จึงบอกน้องสาวของหล่อนว่า
"อย่าไปเอาใจใส่กับคุณแม่ท่านเลย ท่านวิตกกลัวคุณพ่อจะไม่สบายมากก็เลยพาลกับคนโน้นคนนี้แพรนั่งซิ" นางสาวฤทธิ์ณรงค์คนโตชี้มือบอกให้แพรนั่งบนเก้าอี้ ส่วนตัวหล่อนเดินไปค้นหาห่ออะไรในตู้เสื้อผ้าอยู่อึดใจหนึ่งแล้วก็เดินถือ ถุง กระดาษมาส่งให้แพรพร้อมกับพูดว่า
"เอ้า! ฉันซื้อมาฝากแพรตามสัญญา"
"ขอบคุณคุณพักตร์มากค่ะ" แพรประนมมือขึ้นไหว้พี่สาวก่อนที่จะรับถุงกระดาษนั้นมา
"ดูซิว่าถูกใจไหม ผ้าตัดกระโปรงวงกลมนั่นแล้วก็กัลปังหานั่นฉันเห็นมัน สวยดี เลยซื้อมาฝากส่วนในถุงนิดๆ นั้นเป็นสร้อยหินสีต่างๆ สวยดีเหมือนกัน คุณนิรันดร์เขาซื้อฝากมาให้" พี่สาวจาระไนให้ฟังโดยละเอียด
"เอ๊ะ! คุณนิรันดร์ก็ไปด้วยหรือคะ?" แพรถามอย่างสงสัย เมื่อได้ยินผ่องพักตร์เอ่ยถึงเพื่อนชายคู่ใจของหล่อน
"เขาไปกับเพื่อน ๆ ของเขา เราไปพบกันเข้าโดยบังเอิญ แต่เขาเคยรู้จากฉันไวเหมือนกันว่าปีนี้ฉันจะไปหัวหิน" ผู้เกิดก่อนตอบประกายตาแจ่มใสขึ้นเล็กน้อยเมื่อเอ่ยถึงร้อยเอกนิรันดร์ นครินทร์ การใกล้ชิดสนิทสนมกันในครั้งนี้ ทำให้ผ่องพักตร์อดที่จะเห็นอกเห็นใจในความรักของนายร้อยหนุ่มไม่ได้เพราะหล่อนรู้ดีว่านิรันดร์รักหล่อนด้วยใจจริง ข้อสำคัญก็คือหล่อนยังจำได้ว่า เมื่อสามวันล่วงมานี้นิรันดร์ได้ขอความรักหล่อน และขอให้หล่อนแต่งงานกับเขา โดยเขาจะส่งผู้ใหญ่มาขอหมั้นหล่อนไว้ก่อน...ผ่องพักตร์รู้ดีว่า ถ้าไม่มี นายแพทย์มรุต ศิวะเวชช์! และถ้าไม่กลัวจะถูกพิศเพลินเยาะหยันว่าเป็นผู้ปราชัยแล้วหล่อนคงจะรับคำของนิรันดร์ในทันที โดยไม่ต้องขอเวลานิรันดร์ตริตรองดังเช่นขณะนี้...
"ถ้าพบคุณนิรันดร์ คุณพักตร์กรุณาบอกเธอด้วยนะคะว่า แพรกราบขอบพระคุณ" เพราะเสียงพูดของน้องสาว ผ่องพักตร์จึงตื่นขึ้นจากความคิดคำนึง
"อีกไม่กี่วันคุณนิรันดร์ก็คงจะมาที่นี่" นางสาวฤทธิ์ณรงค์ผู้พี่พูดเบา ๆ เหมือนรำพึงกับตนเอง
"ดีเหมือนกันค่ะ แพรจะได้ขอบพระคุณเธอด้วยตนเอง"
"เอ้อ...แพรว่าคุณนิรันดร์นี่เป็นคนดีไหม!" ผ่องพักตร์ถามน้องสาวเป็นเชิงขอความเห็น ในเมื่อ ขณะนี้อารมณ์ของหล่อนกำลังสับสนวุ่นวายด้วยตัดสินใจไม่เด็ดขาดลงได้ ดังนั้น หล่อนจึงปรารถนาที่จะหาคู่คิดและในยามนี้ จะมีก็แต่แพรน้องสาวผู้ที่หล่อนเคยประณามว่าป้ำเป๋อซึมเซา เท่านั้น ที่พอจะเป็นเพื่อนสนทนาได้...สำหรับพิศเพลินนั้นอย่าหวังเลย หล่อนรู้ฤทธิ์! และนิสัยของน้องสาวคนนั้นเสียแล้วว่าไม่เคยหวังดีกับใคร นอกจาก ตัวของตัวเอง
"แพรก็เห็นเธอดีนี่คะ" แพรตอบตามความรู้สึกจากใจของตน ไม่ใช่เพราะเห็นแก่ของฝากของเขาหรือเพื่อเอาใจพี่สาว
"คุณเพลินเขาว่านายทหารส่วนมากเจ้าชู้และขี้เมา"
"คุณพ่อท่านก็เคยเป็นนายทหาร แพรไม่เห็นท่านเจ้าชู้สักนิด ส่วนเรื่องเหล้า แพรคิดว่าผู้ชายทุกคนดื่มเหล้าเป็นทั้งนั้นแหละค่ะ ว่าแต่เขาจะตกเป็นทาสของมันหรือเปล่า เท่านั้น เอง ใครดื่มเหล้าแล้วก็ต้องเมาทุกคนค่ะ แพรว่าเมามากหรือน้อย เท่านั้น ...อ้า...คุณพักตร์เคยพบ คุณนิรันดร์เมาหรือเปล่าคะ?" น้องสาวย้อนถามในประโยคหลังผ่องพักตร์ส่ายหน้าปฏิเสธพลางเดินไปทิ้งตัวลงนั่งบนเตียงนอนของหล่อนพร้อมกับมองดู ดวงหน้าที่อ่อนโยนของแพรอย่างเอ็นดูเป็นพิเศษ
"เฮ้อ! แพรพูดอย่างนี้พวกผู้ชายขี้เมาได้ยินเข้าคงยิ้มแก้มแทบปริ คุณนิรันดร์ก็เหมือนกันคงเอ็นดูแพรขึ้นอีกแยะที่เป็นพวกเขา แล้วก็ใครบอกแพรกันว่าคุณพ่อไม่เจ้าชู้ ฮึ! ก็เมื่อครั้ง..." ผ่องพักตร์หยุดไปนิดหนึ่งเมื่อคิดอะไรบางอย่างได้
"เอ๊ะ! ครั้งไหนคะคุณพักตร์?" แพรรีบซักถามอย่างสงสัย ด้วยหล่อนไม่เคยแลเห็นหรือรู้เรื่องระแคะระคายว่า บิดาเคยข้องแวะกับสตรีอื่นตั้งแต่หล่อนจำความได้... ...นางสาวฤทธิ์ณรงค์ผู้พี่อึกอักเล็กน้อยเมื่อถูกถาม...
"ครั้ง...ครั้งที่แพรยังไม่เกิด ฉันจำได้ว่าตอนนั้นคุณพ่อกับคุณแม่ไม่ได้อยู่ด้วยกัน เพราะคุณพ่อย้ายไปอยู่เชียงใหม่ คุณแม่ขี้เกียจตามไปเลยอยู่ทางนี้"
"คุณพ่อไปรักผู้หญิงทาง เชียงใหม่เข้าหรือคะคุณพักตร์?" แพรถามอีก
"ฉันไม่รู้รายละเอียดหรอก ฉันจำได้แต่เพียงรางๆ ว่า พอคุณพ่อกลับมาจากเชียงใหม่ คุณพ่อกับคุณแม่ก็ทะเลาะกันใหญ่โต จนถึงกับจะแยกทางกันเดิน โดยคุณแม่ขนข้าวขนของไปอยู่กับคุณยายพักหนึ่ง"
"ตอนนั้นแพรคงยังไม่เกิด..." แพรพูดเบา ๆ เหมือนรำพึงกับตนเอง ผ่องพักตร์ไม่ได้พูดว่ากระไร นอกจาก พยักหน้ารับคำแล้วก็ถามไปอีกเรื่องหนึ่งว่า
"เอ้อ! ได้ยินว่าคุณมรุตมารักษาคุณพ่อใช่ไหม?"
"ใช่ค่ะ" นางสาวฤทธิ์ณรงค์คนสุดท้ายตอบเสียงแผ่ว ในเมื่อ หวนคิดถึงถ้อยคำของมารดา
"เธอมาดูคุณพ่อทุกวันหรือเปล่า?"
"เกือบทุกวันค่ะ"
"ช่างน่าขอบใจที่เธออุตส่าห์เป็นธุระเอาใจใส่" ผ่องพักตร์พูดถึงนายแพทย์หนุ่มน้ำเสียงที่บอกถึงความนิยมชมชื่น และในที่สุดหล่อนก็บอกน้องสาวว่า
"ฉันไม่มีธุระอะไรกับแพรหรอก นอกจาก จะเรียกให้มาเอาของ แพรเอาไปเก็บเสียซิ ฉันชวนคุยเสียนาน แพรมีธุระอะไรก็ไปทำเถิดเดี๋ยวจะเสียเวลา"
เมื่อไม่มีเรื่องอะไรที่จะสนทนาแล้ว แพรก็จัดแจงกลับห้องของหล่อน โดยไม่ลืมที่จะกล่าวคำขอบคุณในความเอื้ออารีของผ่องพักตร์อีกครั้ง พร้อมทั้งอดคิดไม่ได้ว่า ตั้งแต่กลับจากหัวหินนี่ดูผ่องพักตร์ช่างมีอารมณ์ดี และร่าเริงแจ่มใสเหลือเกิน ซึ่งแลดูตรงข้ามกับพิศเพลินพี่สาวคนรอง ซึ่งแลดูหล่อนช่างมีอารมณ์หงุดหงิด และขุ่นมัวอยู่ตลอดเวลา ซ้ำหล่อนยังแสดงกิริยาว่าไม่พอใจอีกมากมาย เมื่อรู้ว่าตนเป็นผู้รับรองนายแพทย์มรุตทุกครั้งที่เขามาดูอาการของบิดาที่ 'ฤทธิ์ณรงค์' แพรรู้ดีว่าการที่เป็นเช่นนี้ ก็เพราะพิศเพลินหวงแหนนายแพทย์มรุต ศิวะเวชช์?
พอกลับมาถึงยังห้องพัก... แพรก็ทิ้งตัวลงนั่งบนเตียงนอนของหล่อน ด้วยกิริยาอัน ในเมื่อ บัดนี่พี่สาวคนสวยทั้งสองของหล่อนได้กลับมาแล้ว และข้อสำคัญตัวหล่อนเองก็จำเป็นที่จะต้องไม่พาตัวเข้าไปพัวพันกับเขาตามคำสั่งของมารดา... นางสาวฤทธิ์ณรงค์คนสุดท้ายยกมือขึ้นอุดหู หยาดน้ำตาได้ไหลรินออกมาเป็นทางยาวผ่านพวงแก้มด้วยเหตุว่า น้ำเสียงตลอดจนคำพูดของมารดาได้สร้างความปวดร้าวให้แก่หล่อนอย่างสุดประมาณ
"อนิจจา คุณแม่ขา เหตุใดหนอ?แพรจึงไม่เป็นที่รักของคุณแม่เหมือนดังคุณพักตร์และคุณพิศเพลิน... แพรรู้ดีว่าคุณช่างรักและเมตตาแพรน้อยเหลือเกิน?" แพรครวญคำนึงอยู่ในใจด้วยความหม่นหมองและไม่เข้าใจถึงสาเหตุแห่งความอยุติธรรมในความรักที่หล่อนได้รับจากมารดาผู้ให้กำเนิด
หม่อมราชวงศ์หญิงประกายดาว อภินันท์ เบียดแก้มสีชมพูเปล่งปลั่งของหล่อนกับต้นแขนของหม่อมดวงเดือนอย่างประจบเมื่อพูดว่า
"หญิงคิดถึงคุณแพรเหลือเกินค่ะ หม่อมแม่ขา..."
"หญิงกำลังจะขออนุญาตแม่ไปพบคุณแพรที่ 'ฤทธิ์ณรงค์' ของเธอใช่ไหมจ๊ะ?" หม่อมแม่ถามอย่างรู้ทัน ดังนั้น ธิดาน้อยจึงยิ้มอย่างเอียงอาย เมื่อรับสารภาพว่า
"ค่ะ หญิงอยากพบคุณแพร หญิงจะเอาของฝากไปให้เธอด้วยค่ะ หญิงไม่ได้ไปคนเดียวหรอกค่ะ หม่อมแม่ขา... หญิงจะเอานายวันไปด้วย นายวันบอกหญิงว่านายวันรู้จัก 'ฤทธิ์ณรงค์' ของคุณแพรดีค่ะ ขับรถไปปรื๋อเดียวก็ถึง หญิงคุยกับคุณแพรสองสามคำแล้วก็กลับค่ะ"
"แม่คิดว่าเอาไว้อีกสองสามวันค่อยไปไม่ดีหรือจ๊ะ เพราะหญิงก็ทราบอยู่แล้วว่า เวลานี้คุณพ่อของคุณแพรไม่สบาย แม่คิดว่าหญิงไม่ควรไปยุ่งยากกับคุณแพรเธอในเวลานี้" ใบหน้าของประกายดาวสลดลงเล็กน้อยด้วยความผิดหวัง
"แต่เมื่อครู่นี้หญิงโทรไปถามคุณแพรอีก คุณพ่อของเธอไม่ได้เป็นอะไรมากนี่คะ" เด็กสาวบอกเสียงแผ่ว
"ถึงอย่างนั้นก็เถิดจ๊ะ"
"แล้วของเล่าคะ เอาไว้หลาย ๆ วันพอดีเสียหมดกันค่ะ เช่นลูกหยีก็คงจะชื้นหมด"
"หญิงไม่ต้องกลัวหรอก แม่จะให้พวกเด็ก ๆ จัดการเก็บให้ดี" หม่อมพูดยิ้ม ๆ ซึ่งในที่สุดประกายดาวจำต้องยอมจำนน ต่อหม่อมแม่ของหล่อน แต่ถึงอย่างไรเด็กสาวก็คิดว่าหล่อนจะต้องหาทางส่งของไปให้แพรให้จงได้ แม้นว่าหล่อนจะไม่มีโอกาสไปพบเพื่อนสาวด้วยตนเอง...
เพราะเหตุว่าได้ตั้งใจไว้อย่างแน่วแน่ว่า จะต้องส่งของไปให้แพร เด็กสาวผู้สูงศักดิ์จึงได้แอบหลบหม่อมแม่ของหล่อนไปพบนายวันผู้อัปลักษณ์! ในขณะที่เขากำลังทำความสะอาดอยู่
"นายวันขยันจริงนะ" ประกายดาวร้องทักชายสูงอายุอย่างประจบ นายวันยิ้มอย่างใจดีเมื่อถามว่า
"คุณหญิงดาวจะใช้อะไรผมหรือขอรับ?" เด็กสาวยกนิ้วชี้ขึ้นแตะริมฝีปากเป็นเชิงห้ามไม่ให้นายวันส่งเสียงดัง แล้วก็หักห้ามความกลัวในใบหน้าอันแล้วก็กระซิบบอกเบา ๆ ว่า
"หญิงจะให้นายวันเอาของไปให้คุณแพรที่ 'ฤทธิ์ณรงค์' นายวันไปได้ไหม...หญิงหมายความว่า ไม่ให้หม่อมแม่รู้เรื่องด้วยนะจ๊านายวัน นอกจาก ของก็มีจดหมายอีกฉบับหนึ่ง..." ดวงตาทั้งคู่ของนายวันเป็นประกายด้วยความปีติยินดี เมื่อรับคำของนายสาวน้อย ๆ ของเขาว่า
"ได้ขอรับ คุณหญิงดาวจะให้ผมไปเมื่อไหร่?..."
บทที่ ๓๘...
หม่อมราชวงศ์หญิงประกายดาว อภินันท์ ผู้น่ารัก ยิ้มแย้มแจ่มใสกับนายวันของหล่อนอย่างยินดี ในเมื่อ นายวันได้รีบรับอาสาด้วยความเต็มใจ
"นายวันว่างเมื่อไหร่ล่ะ ประเดี๋ยวหญิงจะแอบเอาห่อของกับจดหมายมาให้นายวันไว้ก่อน พอนายวันว่างจะได้รีบไป เอ้อ แล้วนายวันต้องรอเอาจดหมายตอบจากคุณแพรเธอด้วยนะ แล้วบอกคุณแพรด้วยว่าหญิงคิดถึงม๊ากมาก" เด็กสาวสั่งเสียอย่างมากมาย
"คุณหญิงดาวทราบหรือเปล่าขอรับ ว่าวันนี้หม่อมท่านจะไปธุระที่ไหนหรือเปล่า?" นายวันถาม
"เอ...หญิงได้ยินหม่อมแม่บ่นว่าเมื่อยนี่จ๊ะ นายวัน น่ากลัวท่านไม่ไปไหนหรอก" ประกายดาวพูดอย่างคาดคะเน
"ถ้าเช่นนั้นประเดี๋ยวคุณหญิงเอาของมาให้ผมซิขอรับ" ชายสูงอายุรีบบอกนายสาวของเขาอย่างกระตือรือร้น... ดังนั้น ประกายดาวจึงวิ่งกลับขึ้นไปบนตำหนักเพื่อไปเอาของมาให้นายวัน...
"คุณหญิงจะวิ่งไปไหนคะนั่น!" เสียงร้องถามอย่างสงสัยนั้นทำให้ประกายดาวชะงักอยู่กับที่ พร้อมทั้งรู้สึกอึดอัดรำคาญใจเล็กน้อย ที่มีผู้มาขัดจังหวะ
"ไปห้องของหญิงค่ะ" เด็กสาวตอบอย่างขอไปที
"น้าสร้อยอยากจะพูดอะไรกับคุณหญิงสักหน่อยค่ะ คุณหญิงว่างหรือเปล่า?" ผู้มีศักดิ์เป็นน้าสาวถามเบา ๆ
"ว่างค่ะ... น้าสร้อยมีธุระอะไรกับหญิงหรือคะ?" ประกายดาวย้อนถามน้าสร้อยของหล่อนอย่างสงสัย...
"อ้า... น้าสร้อยอยากจะเตือนอะไรคุณหญิงในฐานะที่ถึงอย่างไรคุณหญิงก็เป็นหลานของน้าสร้อย น้าสร้อยคิดว่าคุณหญิงคงไม่คิดว่าน้าสร้อยวุ่นวายเกินไป" ขณะที่พูดสร้อยทิพย์ นรา ได้มองตรงมายังใบหน้าของหลานสาวผู้สูงศักดิ์ของหล่อนด้วยประกายตาที่เด็กสาวไม่อยากมองตอบ
"เรื่องอะไรคะ?" รอยยิ้มปรากฏขึ้นที่ริมฝีปากของคุณสร้อยนิดหนึ่ง ก่อนที่จะตอบว่า
"เรื่องที่คุณหญิงไปมั่วสุมกับเจ้าวันชาติไพร่นั่น" ใบหน้าเยาว์อันงดงามของเด็กสาวเชิดขึ้นอย่างถือตัวเมื่อได้ยินน้าสาวพูดว่าหล่อนไป 'มั่วสุม' กับนายวัน
"เรื่องอะไรหญิงจะไปมั่วสุมกับนายวัน" ประกายดาวเอ่ยขึ้นอย่างไม่พอใจ และยังไม่ทันที่น้าสาวจะโต้ตอบว่ากระไร หล่อนก็พูดไปว่า
"ถึงหญิงจะเป็นเด็ก!" หล่อนลงเสียงหนักคำว่า 'เด็ก'
"หญิงก็รู้ว่าอะไรควรอะไรไม่ควร ข้อสำคัญหญิงรู้ว่าถึงนายวันจะเป็นคนรูปร่างหน้าตาอัปลักษณ์น้ำใจของแกก็งาม แกไม่เป็นอันตรายแก่ใครหรอกค่ะ" เด็กสาวเกือบจะพูดโพล่งออกไปว่า
"นายวันไม่เหมือนน้าสร้อยหรอก หน้าตาสวย ๆ แต่ใจร้ายแล้วก็บ้าคลั่งอย่างร้ายกาจ มีอย่างที่ไหนจู่ ๆ ก็อาละวาดเที่ยวไล่ฆ่าคน"
"น้าสร้อยเตือนคุณหญิง ก็เพราะความหวังดีนะคะ" เสียงของนางสาวนราชักห้วนด้วยความไม่พอใจ สาเหตุทั้งนี้ก็เพราะกิริยาท่าทางของเด็กสาวบอกให้หล่อนรู้ว่า ไม่ได้มีความเชื่อถือในตัวหล่อนแม้นแต่น้อย
"หญิงขอบคุณค่ะ ที่น้าสร้อยหวังดีต่อหญิง" ประกายดาวฝืนกล่าวยิ้ม ๆ พร้อมกับสรุปท้ายว่า
"น้าสร้อยหมดธุระกับหญิงแล้วใช่ไหมคะ?" พูดจบหล่อนก็ทำท่าจะเดินผละไป คุณสร้อยจึงรีบเรียกไว้ว่า
"เดี๋ยวก่อนค่ะ คุณหญิง!"
"น้าสร้อยมีธุระอะไรกับหญิงอีกล่ะคะ? หญิงจะรีบกลับไปห้อง..." เด็กสาวพูดอย่างรำคาญ เพราะตามปกติ ประกายดาวก็ไม่เคยชอบวิสาสะกับญาติสาวผู้นี้อยู่แล้ว ซ้ำยิ่งครั้งหลังคุณสร้อยมาอาละวาดเอาแพรเพื่อนสาวที่รักของหล่อนเข้า ประกายดาวก็ยิ่งเพิ่มความไม่ชอบหน้า 'น้าสร้อย' ของหล่อนยิ่งขึ้น แม้นหม่อมแม่จะเฝ้าบอกว่าการที่คุณสร้อยกระทำไปเช่นนั้น ก็เพราะความคลุ้มคลั่งของสมองที่วิกลจริต ข้อสำคัญก็คือประกายดาวไม่ชอบผู้ที่มีความเป็นไปอย่างเงียบเหงา ลึกลับ และมีกิริยาชาเย็นดุจร่างที่ไร้วิญญาณเช่นน้าสร้อยของหล่อนนี้! เด็กสาวบอกตนเองว่า หล่อนเกลียดและกลัวดวงตาที่มีประกายประหลาดล้ำผิดผู้อื่นของน้าสร้อยยิ่งนัก อา น้าสร้อยของหล่อนช่างเหมือนแม่มดผู้เต็มไปด้วยเวทมนต์ของขลัง ดังในเทพนิยายเสียจริง ๆ
"มีค่ะ" คุณสร้อยตอบสั้น ๆ ร่างสางแบบบางของหล่อนยืนเหยียดตรง มือทั้งสองประสานกับแนบแน่น ดวงตาทั้งคู่ของหล่อนแลตรงไปเบื้องหน้า ซึ่งไม่ใช่ทิศทางที่เด็กสาวยืนอยู่
"เรื่องอะไรคะ?" ประกายดาวถามด้วยความอยากรู้และสงสัยระคนกัน
"เรื่องที่คุณหญิงของน้าสร้อยคบคิดกับเจ้านายวันมนุษย์หน้าผีนั่นทำอะไรอย่างหนึ่ง ซึ่งไม่ให้หม่อมแม่ทราบ" สร้อยทิพย์นรา พูดเสียเยาะอย่างผู้มีชัย ประกายดาวยืนนิ่งอึ้งอย่างตกตลึง ผู้เกิดก่อนจึงส่งเสียงหัวเราะออกมาเบา ๆ ในการเป็นต่อของตน ซึ่งทำให้เด็กสาวรู้สึกฉุนโกรธขึ้นมาในทันที ดังนั้น จึงถามขึ้นห้วน ๆ ว่า
"น้าสร้อยทราบได้อย่างไร?"
"คุณหญิงกำลังยอมรับวาเรื่องที่น้าสร้อยพูดเป็นความจริงใช่ไหมคะ?" คุณสร้อยกลับย้อนถามครั้นนี้ใบหน้าของหม่อมราชวงศ์หญิงประกายดาว อภินันท์ แดงเข้มด้วยความโกรธ เพราะคุณสร้อยแสดงอย่างเปิดเผยว่าตนเป็นผู้ชนะ นิสัยของประกายดาวตั้งแต่เล็กจนเติบใหญ่หล่อนไม่ชอบให้ผู้ใดมาข่มขู่ หรือเอาปมด้อยของหล่อนมาว่ากล่าว ดังนั้น ผู้ที่เอาชนะเด็กสาวสูงศักดิ์ผู้นี้ได้จะต้องใช้ความอ่อนหวานและเหตุผล แต่การที่คุณสร้อยเอาสิ่งที่ตนคิดว่าเป็นความลับของเด็กสาวมาเป็นไพ่ที่เหนือกว่านั้น จึงหาได้ทำให้ประกายดาวหวั่นไม่ หล่อนยิ่งเพิ่มชิงชังและอยากจะลองดียิ่งขึ้น
"จริงค่ะ" ประกายดาวก้มศีรษะรับคำด้วยเสียงหนักแน่นกายตั้งตรงเป็นสง่าน่ารัก นางสาวนรา จึงมองดูอย่างประหลาดใจที่แลเห็นหลานสาวไม่มีท่าทีหวาดวิตก
"คุณหญิงทำไมทำสิ่งที่หม่อมห้ามล่ะคะ น้าสร้อยไม่อยากให้คุณหญิงทำเช่นนั้น" หล่อนทำเป็นปรารถนาดี ประกายดาวหัวเราะเบา ๆ เมื่อพูดว่า
"น้าสร้อยทราบละเอียดจริงนะคะว่าหญิงจะทำสิ่งที่หม่อมแม่ห้าม น้าสร้อยทราบหรือคะว่าหญิงจะทำอะไร?"
"น้าสร้อยพอจะเดาได้ค่ะว่า คุณหญิงจะทำอะไร" คุณสร้อยแบ่งรับแบ่งสู้ คราวนี้ประกายดาวเป็นฝ่ายหัวเราะบ้าง เมื่อถามว่า
"แน่ใจรึคะว่า น้าสร้อยจะเดาถูก?" ดวงตาของคุณสร้อยเป็นประกายวาววามน่ากลัว หล่อนตอบเด็กสาวว่า
"ไม่มีอะไรหรอกที่น้าสร้อยจะไม่รู้ และเดาไม่ได้ ฮึ! น้าสร้อยคนนี้" หล่อนยกนิ้วชี้ตนเอง "ไม่มีวันที่จะโง่กว่าเจ้าหน้าผีนั่นหรอก" กล่าวจบหล่อนก็รีบหัวเราะเสียงแหลม
"หญิงไม่เห็นนายวันเขาเกี่ยวอะไรกับน้าสร้อยนี่คะ" ประกายดาวพูดอย่างไม่เข้าใจ ในเมื่อ น้ำเสียงของน้าสาวบอกให้หล่อนรู้ว่าชิงชังนายวัน
"ทำไมจะไม่เกี่ยว เจ้าหน้าผีคนนี้มันอวดดีกับน้าสร้อยนัก มันถือว่าหม่อมโปรดปรานมัน มัน...มันบังอาจขัดคำสั่งของน้าสร้อย แต่มันคิดรึว่าจะชนะสร้อยทิพย์นรา! คุณสร้อยพูดอย่างคนเชื่อมั่นในตนเอง พร้อมกันนั้นหล่อนก็ส่งเสียงหัวเราะออกมาอย่างขบขันเมื่อพูดต่อไปว่า
"คิดรึว่า ถ้าทุกอย่างเป็นจริงดังความคาดคิดแล้ว คนอย่างสร้อยทิพย์นราจะปล่อยให้ศัตรูอย่างลอยนวล ฮึ อย่าหวังเลยแม้แต่เจ้าหน้าผีตัวดีก็เถิดน่า ทำเป็นนักสืบคนสำคัญ..." หล่อนกล่าวอาฆาตนายวันด้วยน้ำเสียงเน้นหนัก และดวงตาเป็นประกายวาวโรจน์จนประกายดาวรู้สึกไม่ไว้วางใจในกิริยาเหล่านั้น เมื่อคิดว่าอาการวิกลจริตของคุณสร้อยกำลังจะกำเริบ เพราะคำพูดของหล่อนดูเลอะเลือนชอบกล
"น้าสร้อยพูดอะไร หญิงไม่เข้าใจหรอกค่ะ" เด็กสาวบอกเบา ๆ 
"คุณหญิงไม่เข้าใจ น้าสร้อยจะบอกให้ก็ได้ค่ะ ว่าน้าสร้อยกำลังจะขอร้องไม่ให้คุณหญิงแลเห็นคนอื่นดีกว่าน้าสร้อย โดยเฉพาะอย่างยิ่งศัตรู ศัตรูของน้าสร้อย"
"ใครกันคะ ศัตรูของน้าสร้อย หญิงไม่เข้าใจหรอก? ประกายดาวถามอีกอย่างงุนงง และยังไม่ทันที่คุณสร้อยจะตอบว่าอย่างไร หม่อมดวงเดือนก็ได้เดินออกมาขัดจังหวะด้วยใบหน้าอันบึ้งตึง
"คุณสร้อยไปไหนมาจ๊ะตั้งนานสองนาน ทิ้งคุณแม่เอาไว้คนเดียว นี่ท่านกำลังเรียกหาคุณสร้อย" สีหน้าและแววตาของคุณสร้อยสงบลงทันที หล่อนไม่ได้พูดว่ากระไร นอกจาก เดินเลี่ยงออกไปจากที่นั่นอย่างเงียบ ๆ
"หญิงมายืนคุยอะไรกับน้าสร้อยจ๊ะ?" หม่อมดวงเดือนหันมาถามธิดาสุดสวาทของท่าน
"หญิงไม่ได้ตั้งใจจะคุยกับน้าสร้อยหรอกค่ะหม่อมแม่ พบเธอพบหญิงเธอก็เรียกชวนคุย เธอพูดอะไรต่ออะไรมากมายค่ะ แล้วก็เอ่ยถึงแต่ศัตรู ศัตรู แล้วก็บอกว่าจะฆ่า ...แล้วก็น้าสร้อยพูดถึงนายวันด้วยค่ะ แถมขอร้องไม่ให้หญิงแลเห็นคนอื่นดีกว่าเธอ น้าสร้อยเธอพูดสับสนจนหญิงฟังไม่ทราบว่าเรื่องอะไรเป็นอะไรค่ะหม่อมแม่" ประกายดาวสาธยายให้หม่อมลงไปพบนายวันเสีย ด้วยเกรงว่าจะถูกหม่อมแม่ขัดขวาง... ส่วนหม่อมดวงเดือน อภินันท์ นั้นเมื่อได้ฟังคำบอกเล่าของธิดาท่านก็รีบพูดขึ้นว่า
"หญิงอย่าไปสนใจกับน้าสร้อยเลย คราวหลังถ้าเห็นท่าไม่ดีก็เลี่ยงไปทางอื่นเสีย อย่าไปโต้ตอบเธอ" กล่าวจบท่านก็โอบไหล่ร่างน้อยของธิดาพากันเข้าไปแล้วก็คือขึ้นไปเอาของฝากสำหรับแพร ไปมอบให้นายวันนั่นเอง!... และเพราะมัวกังวลห่วงใยในเรื่องของฝากสำหรับเพื่อนสาว ประกายดาวจึงลืมนึกถึงคำพูดของน้าสร้อยของหล่อนไปขณะหนึ่ง...
เพียงแต่รถผ่านประตู 'ฤทธิ์ณรงค์' นายแพทย์มรุต ศิวะเวชช์ ก็รู้สึกว่าเย็นวันนี้บรรยากาศใน 'ฤทธิ์ณรงค์' ได้ผิดแผกแตกต่างไปกว่าเดิม และเมื่อรถของเขาจอดสนิท แทนที่จะได้แลเห็นร่างของใครคนหนึ่งยืนยิ้มต้อนรับเขาอยู่ตรงเฉลียงหน้าห้องรับแขกดังเช่นเคย เขากลับได้แลเห็นร่างที่อยู่ในชุดกางเกงขาสั้นสีแสดของใครคนหนึ่ง วิ่งลงมาต้อนรับเขาด้วยกิริยาอันร่าเริงดุจนกน้อย ซึ่งพอเขาพอดี ใบหน้าอันงามคมขำของหล่อนผู้นั้นกราดไปด้วยรอยยิ้มอันหวานระรื่น ดวงตาของหล่อนเป็นประกายวาวหวานเช่นเดียวกับเสียงที่พูดว่า
"สวัสดีค่ะ คุณหมอมรุต" หล่อนแกล้งเรียกเขาเสียเต็มยศ ซึ่งทำให้ชายหนุ่มต้องคิดถึงน้ำเสียงที่อ่อนโยนระรื่นหูของใครคนหนึ่ง ซึ่งชอบเรียกเขาเช่นนี้
"สวัสดีครับ คุณพิศเพลิน" มรุตกล่าวตอบ
"ดิฉันคิดถึงคุณมรุตเหลือเกินค่ะ" หล่อนเอียงคอบอกเขาด้วยกิริยาที่ชวนมอง พร้อมกับเดินคลอเคลียไม่ยอมห่าง...
นายแพทย์หนุ่มยิ้มเล็กน้อย เมื่อตอบนางสาวฤทธิ์ณรงค์คนรองว่า
"เช่นเดียวกันครับ" พิศเพลินส่งเสียงหัวเราะเจื้อยแจ้ว เมื่อชม้ายตาถามเขาว่า
"คุณมรุตพูดด้วยใจจริงหรือเปล่าคะ?"
"ก็คุณเล่าบอกผมด้วยใจจริงหรือเปล่า?" ชายหนุ่มกลับย้อนถามไม่ยอมตอบ ใบหน้าของพิศเพลินระรื่นไปด้วยรอยยิ้ม แต่มรุตไม่ได้เหลือบแลไปดู เพราะเขามัวมองร่างแบบบางที่ซ่อนอยู่ในชุดซิ่นสีชมพูและเสื้อสีขาวสะอาด ซึ่งเดินออกมาทางด้านหลัง 'ฤทธิ์ณรงค์' และกำลังจะตรงขึ้นบันไดไปเช่นเดียวกัน ชายหนุ่มได้รีบส่งยิ้มให้หล่อนผู้นั้นทันทีที่ได้สบตากัน...แพรรีบประนมมือขึ้นทำความเคารพเขา พร้อมกับหลีกทางให้เขากับพี่สาวขึ้นไปก่อน
"ไปไหนมาน่ะ" พี่สาวเอ่ยถามเมื่อเดินผ่านหน้าไป
"ไปเก็บดอกมะลิมาค่ะ" นางสาวฤทธิ์ณรงค์คนรองหยุดยืนอยู่กับที่เมื่อได้ยินคำตอบของน้องสาว
"ไหนขอฉันสักสองดอกซิ"
"คุณเพลินเลือกดูซิคะ" แพรบอกพร้อมกับส่งกำมะลิซ้อนที่ถืออยู่ในมือส่งให้พี่สาว พิศเพลินได้เลือกดอกที่ใหญ่ที่สุดและสวยที่สุด พร้อมทั้งมีก้านและใบไปสามดอก นอกนั้นหล่อนก็ส่งคืนให้แพร
"คุณมรุตชอบดอกมะลิหรือเปล่าคะ?" พิศเพลินร้องถามเสียงหวาน ซึ่งทำให้ชายหนุ่มหยุดยืนอยู่ตรงบันไดขั้นสุด เขาหันหน้ามาทางนางสาวฤทธิ์ณรงค์คนรองพร้อมกับบอกว่า
"ชอบครับ เพราะดอกมะลิสวยสะอาดบริสุทธิ์เหมือน..." มรุตพูดทิ้งท้ายส่งสายตาอันคมกล้ามายังเจ้าของดอกมะลิ
"เหมือนอะไรคะ?" พิศเพลินถามเสียงหวานด้วยไม่ทันสังเกตเห็นสายตาของชายหนุ่มเมื่อครู่นี้ พร้อมกันนั้น หล่อนก็ก้าวขึ้นไปยืนเคียงข้างนายแพทย์หนุ่มด้วยกิริยาอันร่าเริง
"เอ เหมือนอะไรก็ยังคิดอยู่เหมือนกัน" มรุตตอบยิ้ม ๆ พิศเพลินจึงพลอยยิ้มและหัวเราะไปกับเขาด้วยและพอชายหนุ่มจะก้าวเดิน หล่อนก็เรียกเขาไว้ให้หยุด
"เดี๋ยวค่ะ" เมื่อมรุตหยุดและหันมามองดูหล่อนเป็นเชิงถาม พิศเพลินก็เลือกดอกมะลิอกที่หล่อนแลเห็นว่าสวยที่สุด ในจำนวนสามดอกที่ขอมาจากแพรนั้นเสียบลงในกระเป๋าเสื้อเชิ้ตของมรุตดอกหนึ่ง พร้อมกับเอียงคอบอกเขาอย่างอ่อนหวานว่า
"สำหรับคุณมรุตที่แสนดีของพิศเพลินค่ะ" ขณะนั้นใบหน้าของมรุตร้อนผ่าวและแดง ในเมื่อ เขาได้หันไปสบดวงตาคู่บริสุทธิ์ของหล่อนเข้าขณะที่หล่อนจะเดินเลี่ยงไปอีกทางหนึ่งนั้น
"...ผมขอบใจคุณเพลินมาก" นายแพทย์หนุ่มพูดก่อนที่จะพากันเข้าไปในห้องรับแขก...
พอมรุตก้าวเข้าไปในห้องนั้น เขาก็พบว่าคุณนายผกาได้นั่งยิ้มต้อนรับเขาอยู่ ดังนั้น เขาจึงรีบทำความเคารพคุณนายเจ้าของบ้านตามมารยาท ซึ่งหล่อนก็ได้รับการเคารพของเขาด้วยกิริยาที่นิ่มนวล และยิ้มแย้มแจ่มใสพร้อมกับกล่าวเชื้อเชิญว่า
"เชิญคุณมรุตนั่งซิคะ" พอชายหนุ่มทรุดตัวลงนั่งตามคำเชื้อเชิญ หล่อนก็กล่าวต่อไปว่า
"ดิฉันต้องขอขอบพระคุณ คุณมรุตเป็นอย่างมากค่ะ ที่อุตส่าห์เป็นธุระเรื่องคุณหลวงของดิฉัน"
"โปรดอย่าถือเป็นเรื่องบุญคุณอะไรเลยครับ เพราะจะทำให้ผมคิดว่าผมกับทุกคนที่นี่เป็นคนแปลกหน้ากันไป" ชายหนุ่มพูดอย่างอ่อนโยน
"อุ้ย! ดิฉันไม่ยอมให้คุณมรุตคิดเช่นนั้นหรอกค่ะ...จริงไหม แม่เพลิน" คุณนายผการีบขัดขึ้นอย่างอ่อนหวาน ส่วนประโยคหลังนั้นหล่อนได้หันไปบอกธิดาคนรอง
"ถูกของคุณแม่ค่ะ" พิศเพลินช่วยมารดาสนับสนุน คุณนายผกายิ้มแย้มพยักพเยิดกับธิดา พลางพูดต่อไปว่า
"แต่การที่คุณมรุตจะไม่ให้ดิฉันถือเป็นบุญคุณนั้นเห็นจะไม่ได้หรอกค่ะ เพราะดิฉันคิดว่าถ้าคุณมรุตไม่มาช่วยดูแลแล้ว คุณหลวงจะเป็นอย่างไรบ้างก็ไม่ทราบ ยายแพรน่ะ อาศัยอะไรไม่ได้หรอกค่ะ ป้ำเป๋อก็ที่หนึ่ง มีอย่างที่ไหนคุณพ่อไม่สบายตั้งหลายวัน จะโทรเลขไปบอกดิฉันสักนิดหนึ่งก็ไม่มี เฮ้อ! ดิฉันหนักใจเหลือเกินค่ะลูกคนนี้" คุณนายผกาพูดถึงธิดาคนเล็กอย่างหนักอกหนักใจ ดังนั้น นายศิวะเวชม์ จึงรีบชี้แจงว่า
"อย่าไปโทษคุณแพรเธอเลยครับ ผมเองที่เป็นคนห้ามคุณแพรไว้ไม่ให้เธอโทรเลขไปบอก เพราะผมเกรงว่าจะพากันตกอกตกใจไปเปล่า ๆ ข้อสำคัญก็คือผมทราบดีว่าคุณหลวงไม่ได้เป็นอะไรมาก ถ้าท่านมีอาการน่าวิตกก็เป็นอีกเรื่องหนึ่ง" พิศเพลินรู้สึกไม่สบายใจเล็กน้อย เมื่อได้ยินมรุตพูดกางกั้นป้องกันน้องสาวด้วยเสียงที่หนักแน่น แม้นจะหาทางกันแพรให้ห่างชายหนุ่มไปแล้ว ด้วยการอาศัยวาทิตเป็นเครื่องมือ หญิงสาวก็ยังไม่แน่ใจว่าจะได้ผลระหว่างที่บิดาป่วยนี้ หนุ่มสาวทั้งสองจะใกล้ชิดสนิทสนมกันตนเองโดยสิ้นเชิงว่า เดี๋ยวนี้น้องสาวของหล่อนช่างแลดูผุดผาดและน่ารักน่าเอ็นดูขึ้นมิใช่น้อย แม้แต่ชุดซิ่นสีชมพูกับเสื้อขาวแบบเรียบ ๆ เมื่อครู่นี้ ก็ยังแลดูงดงามไม่น้อย แต่อา... ถึงอย่างไรหล่อนก็ต้องไม่ยอมให้แพรเหนือกว่าหล่อน...
"ระหว่างที่ดิฉันกับแม่พักตร์แม่เพลินไม่อยู่ ถ้ามีอะไรขาดตกบกพร่องละก้อคุณมรุตโปรดให้อภัยด้วยนะคะ" เพราะเสียงพูดของมารดาประโยคนี้ จึงทำให้พิศเพลินตื่นขึ้นจากความคิดคำนึงถึงน้องสาว
"ไม่มีอะไรขาดตกบกพร่องหรอกครับ 'ฤทธิ์ณรงค์' ต้อนรับผมด้วยดีตลอดมา"
"คุณมรุตพูดอย่างนี้ คุณแม่และดิฉันตลอดจนทุก ๆ คนใน 'ฤทธิ์ณรงค์' ก็ภูมิใจแย่ซิคะ" พิศเพลินพูดขึ้นบ้างอย่างอ่อนหวาน!
ต่อจากนั้น คนทั้งสาม ก็สนทนากันถึงเรื่องสนุกสนานที่หัวหินอีกพักใหญ่ โดยคุณนายผกาได้สรรเสริญเยินยอถึงคุณนายมาลัยอย่างมากมาย จนชายหนุ่มรู้สึกอึดอัดใจ ดังนั้น อีกครู่ต่อมาเขาจึงได้ขอตัวขึ้นไปดูอาการของหลวงรอนรณฤทธิ์ และไม่ลืมที่จะถามถึงนางสาวฤทธิ์ณรงค์คนโต ซึ่งเขาก็ได้รับทราบว่า เพื่อนสาวของหล่อนได้มารับออกไปธุระนอกบ้านก่อนหน้าเขามาถึงประมาณหนึ่งชั่วโมง...
จากสิทธิมนุษยชนสู่สิทธิชุมชน:
วิวาทะเสรีนิยมกับชุมชนนิยมในสังคมไทย
ประภาส ปิ่นตบแต่ง และกฤษฎา บุญชัย
บทความชิ้นนี้ เป็นส่วนหนึ่งของงานวิจัย"นโยบายรัฐกับการละเมิดสิทธิชุมชน"
ภายใต้ชุดโครงการวิจัยสิทธิมนุษยชนไทยในสถานการณ์สากล
ซึ่งมี ศ.เสน่ห์ จามริก เป็นประธาน โดยการสนับสนุนของจากสำนักงานกองทุนสนับสนุนการวิจัย
1.ความนำ
ชัยวัฒน์ สถาอานันท์ (2528) ได้กล่าวไว้ว่า "สิทธิมนุษยชนมิใช่ข้อบัญญัติ หรือประเด็นปัญหาในทางกฎหมายเท่านั้น สิ่งที่ปรากฏอยู่ในปฎิญญาสากลว่าด้วยสิทธิมนุษยชน หรือในรัฐธรรมนูญแห่งราชอาณาจักรไทย พ.ศ.2540 เป็นเงาสะท้อนของแนวทางที่ประกอบด้วยฐานคิด และเกณฑ์คุณค่าที่ต่อสู้กันมาเป็นเวลานานทั้งในระดับโลกและในสังคมไทยเอง" ฐานการวิเคราะห์แนวความคิด "สิทธิมนุษยชน" จึงต้องสัมพันธ์กับบริบททางเศรษฐกิจและการเมืองของสังคมนั้นๆ และเชื่อมโยงทั้งในระดับท้องถิ่น ระดับชาติ และระดับโลกอย่างเป็นพลวัตร และสะท้อนมาจากขบวนการต่อสู้ของประชาชนที่พัฒนามาจากฐานความคิดที่หลากหลาย ตามพัฒนาการเงื่อนไขประวัติศาสตร์ของสังคม (จรัญ โฆษณานันท์ (ผู้แปล), 2528) รายงานวิจัยบทนี้จะชี้ให้เห็นพัฒนาการของฐานคิดสิทธิทางแพ่งและการเมือง สิทธิทางเศรษฐกิจและวัฒนธรรม และสิทธิชุมชนที่ปฏิสัมพันธ์กับบริบทของสังคม เศรษฐกิจ และการเมืองในแต่ละยุค
2. แนวคิดสิทธิของพลเมืองและสิทธิทางการเมืองในยุคสงครามเย็น
Ravidran (1998) ได้ชี้ให้เห็นว่า "สิทธิมนุษยชน ถูกบัญญัติขึ้นมา ภายใต้บริบทของขบวนการประชาชนที่ต่อต้านการครอบงำของระบอบศาสนจักร และระบอบกษัตริย์ในยุคกลางของประเทศทางยุโรปในศตวรรษที่ 16-17 "สิทธิเสรีภาพและความเสมอภาค" เป็นคำนิยามที่ประชาชนในยุคนั้นเรียกร้องขึ้นมา เพื่อแสดงให้เห็นถึงการต่อต้านระบบศักดินาที่รวมศูนย์อำนาจและกดขี่ขูดรีดประชาชนระดับล่าง
พัฒนาการทางประวัติศาสตร์ของยุโรปในยุคดังกล่าวได้ส่งผลให้เกิด "ทฤษฎีสิทธิตามธรรมชาติ" อันเป็นรากฐานของแนวความคิด "สิทธิมนุษยชนที่แสดงถึงมนุษย์มีเสรีภาพมาตั้งแต่เกิด หากแต่ยินยอมเสียสิทธิบางประการ เพื่อผลประโยชน์ของสังคม และเสรีภาพนี้มนุษย์มีสิทธิต่างๆ ที่ไม่มีผู้ใดเพิกถอนได้ เช่น สิทธิที่จะมีชีวิตปลอดภัย และมีทรัพย์สิน มีสิทธิในการปกครอง และถือศาสนาตามความเสมอภาค ไม่ว่ามนุษย์จะมีความแตกต่างอย่างไรก็ตาม"
ทฤษฎีสิทธิตามธรรมชาติได้รับอิทธิพลมาจากกฎของนิวตันซึ่งทำให้บรรดานักปราชญ์แสวงหาระเบียบอันถูกต้องที่มนุษย์พึงปฏิบัติ โดยยึดหลักที่ว่า "ถ้าหากรัฐปกครองด้วยกฎหมายซึ่งสามารถจะเข้าใจได้ด้วยการใช้เหตุผล เหตุผลของมนุษย์ย่อมเป็นจริง" และจอห์น ล็อค นักปราชญ์ชาวอังกฤษ ซึ่งเชื่อว่ากฎธรรมชาติมีอำนาจเหนือมนุษย์ และถ้ามนุษย์ใช้เหตุผล ก็จะมองเห็นได้ นอกจากนั้น มนุษย์เป็นผู้มีเหตุผล มีความเสมอภาค และมีสิทธิโดยธรรมชาติที่จะมีชีวิตอยู่ มีเสรีภาพ มีทรัพย์สิน และไม่มีสิทธิละเมิดสิทธิของผู้อื่น ดังคำกล่าวที่ว่า
"เหตุผลสอนมนุษย์ทุกคน มนุษย์จะใช้เหตุผล และมีความเสมอภาค มีเสรีภาพ และไม่ควรก่อความเสียหายต่อชีวิต สุขภาพ เสรีภาพ และทรัพย์สินของผู้อื่น"
อิทธิพลทางความคิดของทฤษฎีสิทธิตามธรรมชาติส่งผลให้เกิดการพัฒนาแนวคิด "สิทธิมนุษยชน" เนื่องจากสิทธิตามธรรมชาติคือสิทธิของแต่ละบุคคล ที่คุ้มครองมนุษย์ทุกคนจากการกระทำโดยพลการของรัฐ และต้องได้รับการรับรองทางการปกครองและการเมือง มิใช่ต่อเศรษฐกิจและสังคม ความเสมอภาคจะเกิดขึ้นได้เมื่อกฎหมายใช้กับคนทุกกลุ่มโดยเสมอภาคกัน ไม่มีการเลือกปฏิบัติ หรือปฏิบัติโดยพลการของผู้ใช้กฎหมาย
ภายหลังการปฏิวัติอุตสาหกรรมในยุโรป แนวความคิดสังคมนิยมได้เกิดขึ้นเพื่อวิพากษ์วิจารณ์ทุนนิยม โดยสร้างแนวความคิดใหม่ขึ้นมาเพื่อคุ้มครองสิทธิทางเศรษฐกิจและสังคม อันเป็นผลพวงของผลกระทบจากการพัฒนาเศรษฐกิจแบบทุนนิยม ขณะเดียวกันก็เพื่อตอบโต้สิทธิมนุษยชนที่มุ่งเน้นการคุ้มครองสิทธิของพลเมืองและสิทธิทางการเมืองเท่านั้น อิทธิพลของคาร์ล มาร์กซ์ และเฮเกล ได้สร้างทฤษฎีสังคมนิยมเพื่อวางรากฐานสำหรับแรงงานที่จะมีสิทธิได้รับมาตรการสวัสดิการต่างๆ และรัฐบาลจะต้องบริหารประเทศเพื่อวางรากฐานสิทธิทางเศรษฐกิจ สังคมและวัฒนธรรม
ภายหลังสงครามโลกครั้งที่ 2 นิยามความหมายของสิทธิมนุษยชน ภายใต้สิทธิของพลเมืองและสิทธิทางการเมือง หรือสิทธิทางแพ่งและทางการเมือง เป็นอุดมการณ์ทางการเมืองของฝ่ายเสรีนิยม ซึ่งปรากฏในปฏิญญาสากลว่าด้วยสิทธิมนุษยชนในช่วงต้น แต่นิยามดังกล่าวก็ได้รับการวิพากษ์วิจารณ์ว่าคับแคบไม่ครอบคลุมมิติทางเศรษฐกิจ สังคม
เจริญ คัมภีรภาพ (2529) ได้ชี้ให้เห็นว่า มีการเปลี่ยนแปลงของอุดมการณ์สิทธิมนุษยชน ด้วยอิทธิพลแนวความคิดของฝ่ายมาร์กซิสต์ต่อสิทธิมนุษยชน ทำให้ความหมายเดิมของสิทธิมนุษยชนที่มุ่งเพียงการจำกัดอำนาจรัฐ ต้องขยายขอบเขตไปสู่สิทธิที่เรียกร้องต่อรัฐให้ดำเนินการทางสังคม หรือ "สิทธิในทางเศรษฐกิจและสังคม" โดยมองว่า ตราบใดที่โครงสร้างสังคมที่ไม่เสมอภาคยังคงดำรงอยู่ปัญหาการละเมิดสิทธิมนุษยชนจะเกิดขึ้น ฉะนั้นจะต้องสร้างความเสมอภาคทางเศรษฐกิจขึ้นเสียก่อน เพื่อทำให้เรื่องของเสรีภาพเป็นจริงขึ้นมาได้ จึงทำให้ขอบเขตของสิทธิมนุษยชนตามปฏิญญาสากลว่าด้วยสิทธิมนุษยชนในปี ค.ศ. 1948 แยกออกเป็นสองด้าน ได้แก่ ด้านแรก, สิทธิทางการเมืองและทางแพ่ง จากฝ่ายเสรีนิยม และด้านที่สอง,สิทธิทางเศรษฐกิจและสังคม จากฝ่ายสังคมนิยม
การละเมิดสิทธิมนุษยชนและสถานการณ์ละเมิดสิทธิมนุษยชนของสังคมไทยในยุคสงครามเย็นเป็นเรื่องเกี่ยวกับสิทธิทางแพ่งและสิทธิทางการเมืองเป็นสำคัญ สภาพสิทธิมนุษยชนในช่วงนี้ มีการจำแนกสาเหตุของการละเมิดสิทธิมนุษยชนในประเทศไทยได้ 3 ประการ คือ
1.การบังคับใช้กฎหมาย การละเมิดสิทธิมนุษยชนนั้นเกิดจากการที่เจ้าหน้าที่ของรัฐที่มีหน้าที่ต้องบังคับ หรือปฏิบัติตามกฎหมาย หรือเป็นผู้ใช้กฎหมายในการละเมิดประชาชน เช่น กรณีตำรวจซ้อมผู้ต้องหาให้รับสารภาพ โรงงานปล่อยน้ำเสียโดยที่เจ้าหน้าที่จากกรมโรงงานไม่ดำเนินการ ผู้ลักลอบตัดไม้ทำลายป่าสมรู้ร่วมคิดกับเจ้าหน้าที่รักษาป่า ไม่มีการดำเนินการตามกฎหมาย เป็นต้น
2.ไม่มีกฎหมายคุ้มครองสิทธิมนุษยชน การค้าประเวณีผู้หญิงและเด็กผิดกฎหมาย แต่ไม่มีกฎหมายเอาผิดผู้ทำการค้า หรือมีแต่ไม่สามารถคุ้มครองเด็กที่อายุต่ำกว่า 15 ปี ไม่มีกฎหมายคุ้มครองสิ่งแวดล้อม
3.มีกฎหมายไม่เป็นธรรมบังคับใช้อยู่ เช่น พระราชบัญญัติป้องกันการกระทำอันเป็นคอมมิวนิสต์ พ.ศ. 2497 กฎหมายวิธีพิจารณาความอาญาไม่อนุญาตให้ผู้ต้องหามีทนายความในระหว่างการสอบสวน ฯลฯ (เจริญ คัมภีรภาพ,2528 ; ศราวุฒิ ประทุมราช, 2539)
สำหรับสถานการณ์ละเมิดสิทธิมนุษยชนในไทยในช่วงนี้ มีปัญหาการละเมิดสิทธิมนุษยชนที่สำคัญ คือ
ช่วงแรก การละเมิดสิทธิมนุษยชนโดยการใช้กฎหมายต่อต้านคอมมิวนิสต์ และกฎหมายที่เกี่ยวข้องกับการต่อต้านคอมมิวนิสต์
ช่วงที่สอง การรัฐประหารสมัยจอมพลสฤษดิ์ ธนะรัชต์ เมื่อวันที่ 10 พ.ย. 2501 ก่อให้เกิดกฎหมายละเมิดสิทธิมนุษยชนต่างๆ เช่น ประกาศคณะปฏิวัติ ฉบับที่ 19 (เรื่องการห้ามนัดหยุดงาน) ประกาศคณะปฏิวัติฉบับที่ 17 (ควบคุมสิ่งตีพิมพ์) หรือธรรมนูญแห่งการปกครองราชอาณาจักร มาตรา 17
ช่วงที่สาม การยึดอำนาจของจอมพลถนอม กิตติขจร ซึ่งมีการจำกัดสิทธิเสรีภาพของประชาชนในด้านต่างๆ จนถึงเหตุการณ์ 14 ต.ค. 2516 ฯลฯ (เจริญ คัมภีรภาพ,2528 ; ศราวุฒิ ประทุมราช, 2539)
กลุ่มประสานงานศาสนาเพื่อสังคม (2519) เห็นว่า "กฏหมายที่เป็นธรรม น่าจะพิจารณาในแง่ของจริยธรรมหรือศีลธรรม หมายความว่า การออกกฎหมาย ข้อบังคับต่างๆ ควรจะได้รับการยอมรับ เชื่อฟังเพราะกฎหมายหรือข้อบังคับนั้นถูกต้องตามศีลธรรม" ฉะนั้นเนื่องจากว่าตัวบทกฎหมายเป็นเครื่องมือสำคัญของผู้มีอำนาจ(รัฐ) ในการรับรองการใช้อำนาจที่ว่านี้ และเมื่อรัฐได้ออกกฎหมายที่ขัดต่อหลักนิติกรรม หรือหลักสิทธิมนุษยชนมาบังคับใช้กับประชาชน ดังนั้นลักษณะของการละเมิดสิทธิมนุษยชนจึงมีลักษณะการใช้อำนาจโดยมิชอบด้วยกฎหมาย หากยังไม่สามารถบังคับใช้ให้เป็นไปตามบทบัญญัติของกฎหมาย ก็ส่งผลให้ผู้ที่ใช้กฎหมายนั้นละเมิดไม่ปฏิบัติตาม ก่อให้เกิดความเสียหายต่อชีวิต ร่างกาย เสรีภาพและทรัพย์สินของประชาชน
วรรณกรรมที่เกี่ยวกับสิทธิมนุษยชนในยุคสมัยนี้ จะใช้นิยาม ความหมายของสิทธิมนุษยชนที่อ้างอิงกับปฏิญญาสากลว่าด้วยสิทธิมนุษยชนของสหประชาชาติ เช่น งานของกุลพล พลวัน เรื่อง "ปัญหาการคุ้มครองสิทธิมนุษยชนโดยสหประชาชาติ 2487-". เสรี ไชยสุต (2509) ฯลฯ แนวคิดสิทธิเสรีภาพในแบบตะวันตกน่าจะปรากฏเป็นรูปเป็นร่างให้เห็นชัดเจนใน "คำอธิบายกฎหมายปกครอง" ซึ่งเขียนโดยปรีดี พนมยงค์ ในปี พ.ศ. 2474 "สิทธิมนุษยชน" ในแง่แนวคิด อุดมการณ์ และคุณค่าในทางปฏิบัติถูกนำมาเผยแพร่แก่นักศึกษาในฐานะเป็น "หลักกฎหมายทั่วไป" (หลวงประดิษฐ์มนูธรรม, "คำอธิบายกฎหมายปกครอง" พระนคร: สำนักงานทนายความพิมลธรรม, หน้า 12) และพัฒนาต่อมาเป็นพื้นฐานสำคัญของ "คำประกาศของคณะราษฎร์" ในการเปลี่ยนแปลงการปกครอง 24 มิถุนายน 2475
กล่าวโดยสรุป สถานการณ์สิทธิมนุษยชนและลักษณะการละเมิดสิทธิมนุษยชนในประเทศไทยในช่วงอดีตนับตั้งแต่เริ่มการปกครองจากสมบูรณาญาสิทธิราชย์ การปกครองภายใต้คณะปฏิวัติ รัฐประหารถึงการปกครองในระบอบประชาธิปไตย สถานะของประชาชนในการถูกละเมิดสิทธิมนุษยชนขึ้นอยู่กับปัจจัยที่สำคัญ 3 ด้านด้วยกันคือ ฐานะและการดำรงอยู่ของผู้ปกครองประการที่หนึ่ง ประการที่สอง ขึ้นอยู่กับตัวบทกฎหมายที่เป็นเครื่องมือในการใช้อำนาจของผู้ปกครองนั้น ประการสุดท้าย ขึ้นอยู่กับผลการบังคับใช้ตามกฎหมาย กล่าวคือ
ฐานะการดำรงอยู่ของผู้ปกครองที่จะให้สิทธิเสรีภาพของประชาชนมากน้อยแค่ไหน ขึ้นอยู่กับว่าสิทธิเสรีภาพของประชาชนมีมากน้อยแค่ไหน และสิทธิเสรีภาพที่จะมอบให้แก่ประชาชนที่ว่านั้นจะกระทบกระเทือนต่อการดำรงอยู่หรือการครองอำนาจของตนเองมากน้อยประการใดบ้าง ที่เห็นได้ชัดเจนเช่น เรามักจะพบอยู่เสมอภายหลังรัฐบาลที่มาจากการปฏิวัติ รัฐประหาร มักจะจำกัดสิทธิเสรีภาพของประชาชนในเรื่องการพิมพ์ การตรวจตราข่าวสารหนังสือพิมพ์ ที่แท้จริงก็เพื่อเสถียรภาพของพวกตนเท่านั้น
อย่างไรก็ตาม ในขณะที่บ้านเมืองมีการปกครองที่มีประชาธิปไตยมากขึ้นภายหลังเหตุการณ์ 14 ต.ค. 2516 การตื่นตัวของประชาชนในวงการต่างๆ ส่งผลให้สิทธิเสรีภาพของประชาชนได้รับความสนใจและเอาใจใส่มากยิ่งขึ้นจากผู้ปกครองหรือรัฐบาล ทำให้สถานะของสิทธิเสรีภาพของประชาชนไทยเปลี่ยนแปลงไปได้
3.สิทธิทางเศรษฐกิจและสังคมในยุคการพัฒนา
ในบริบทของสังคมไทย เสน่ห์ จามริก (2531) เห็นว่า การพิจารณาถึงปัญหาสิทธิมนุษยชนในยุคนี้จำเป็นต้องคำนึงถึงการเปลี่ยนแปลงสังคมไทย สองประเด็นสำคัญ คือ
ประการแรก สภาวะเปลี่ยนแปลงขั้นมูลฐานในทางสังคมและเศรษฐกิจ บังเกิดผลทำให้สังคมไทยผ่านพ้นจากสภาวะของความสัมพันธ์ทางสังคมที่เคยกลมกลืนสมานฉันท์ มาสู่สภาวะของสังคมที่เกิดความลักลั่นแตกแยกและปัญหาขัดแย้ง
ประการที่สอง หลักการทางสังคม กล่าวคือ หลักการความสัมพันธ์เพื่อการอยู่ร่วมกันในสังคมไทย ยังไม่สามารถปรับเปลี่ยนให้สอดคล้องกับสภาวะเปลี่ยนแปลงได้ และเป็นปัญหาวิกฤติของการเปลี่ยนแปลงซึ่งกำลังเผชิญ หลักการทางสังคมที่เคยกำกับชีวิตความเป็นอยู่ของเรามาแต่อดีต ระบบโครงสร้างอำนาจที่มีการแบ่งแยกกันแน่ชัดระหว่างชนชั้น ผู้ปกครองและผู้อยู่ใต้การปกครอง เป็นระบบการปกครองแบบเจ้าคนนายคน ระบบการทำปกครองทำนองนี้สนองความต้องการของสังคมไทยตามสภาวะทางเศรษฐกิจ สังคมสมัยก่อน แต่มาถึงสมัยปัจจุบัน เศรษฐกิจและสังคมได้เปลี่ยนแปลงไป มีการสร้างอุตสาหกรรม การขยายตัวทางการค้า การขนส่ง การคมนาคม ฯลฯ ก่อให้เกิดชนชั้น อาชีพสาขาและกลุ่มชนต่างๆ มากหลาย ปัจจัยเปลี่ยนแปลงเหล่านี้เป็นบ่อเกิดของปัญหาความขัดแย้งแตกต่าง ซึ่งนับวันจะทวีขึ้นในสังคมปัจจุบัน แต่ในขณะเดียวกันอำนาจและหลักความสัมพันธ์ในสังคมไทยยังคงยึดติดอยู่กับระบบราชการเดิม โดยไม่ได้มีการปรับเปลี่ยนอะไร แม้แต่ภายหลังการปฏิวัติ 2475 ระบอบเผด็จการทหารซึ่งตั้งต้นมาแต่รัฐประหารปี 2490 ใช้ความพยายามอย่างหนักแน่นที่จะขจัดและลบล้างปัญหาของการเปลี่ยนแปลงและความขัดแย้งเช่นว่านี้ด้วยกำลังอำนาจ แต่แล้วก็ล้มเหลว
สถานการณ์สิทธิที่สำคัญในบริบททางสังคม-การเมืองยุคแห่งการพัฒนาก็คือ การปฏิวัติเดือนตุลา 2516 เป็นขบวนการปฏิวัติที่ไม่ได้มุ่งต่อสู้เพื่อแสวงและเสวยอำนาจ แต่เป็นปรากฎการณ์ทางวัฒนธรรมมุ่งที่ประท้วงโจมตีหลักการปกครองและความสัมพันธ์แบบเจ้าคนนายคน "หลักการอภิสิทธิ์" ซึ่งเป็นหลักการที่ไม่สามารถตอบสนองปัญหาการเปลี่ยนแปลงของโลกในยุคปัจจุบันได้ และเป็นการเรียกร้องต้องการหลักการทางสังคมใหม่ เพื่อการอยู่ร่วมกันโดยสันติ และเพื่อร่วมกันเผชิญปัญหาวิกฤติการเปลี่ยนแปลงและความขัดแย้งของสังคมสมัยใหม่
หลักการเช่นนี้ คือหลักการของสิทธิเสรีภาพ เป็นความหมายของการปฏิวัติทางวัฒนธรรมซึ่งสะท้อนถึงการเรียกร้องต้องการของมวลชนเพื่อให้รับรู้และรับรองฐานะความเสมอภาคทัดเทียมและสิทธิเสรีภาพ ตลอดจนเป็นเรื่องเกี่ยวโยงโดยตรงต่อปัญหาปากท้อง ทุกข์สุข และศักดิ์ศรีของมหาชนส่วนใหญ่ (เสน่ห์ จามริก, 2531)
งานเขียนเกี่ยวกับด้านสิทธิมนุษยชนที่ปรากฏในยุคนี้ให้ความสนใจต่อสิทธิทางเศรษฐกิจและสังคมอย่างชัดเจน โดยให้ความสนใจปัญหาการละเมิดสิทธิมนุษยชนที่เกิดจากปัญหาการพัฒนาเช่น ปัญหาของเกษตรกร ชาวนา ฯลฯ เช่นงานของ เกริกเกียรติ พิพัฒน์เสรีธรรม (2528) ที่มีเนื้อหาเน้นไปในเรื่องสิทธิทางเศรษฐกิจ สังคมและวัฒนธรรม โดยผลของงานวิจัยพบว่า
ผลของการพัฒนาประเทศตามแผนพัฒนาเศรษฐกิจและสังคมแห่งชาติ (ฉบับที่ 1-5) ส่งผลให้ช่องว่างของการกระจายรายได้ภายในสังคมมีมากขึ้น ค่าใช้จ่ายเพื่อการลงทุนทั้งภาคเอกชนและภาครัฐทุ่มเทไปกับการพัฒนาประเทศทางด้านวัตถุเป็นส่วนใหญ่และกระจุกตัวในเขตเมือง ภาคอุตสาหกรรมได้รับการคุ้มครองและให้สิทธิการผูกขาดในอัตราที่สูง ประชากรจำนวนหนึ่งในสี่ของประเทศ ไม่ได้รับสิ่งจำเป็นพื้นฐานอย่างเพียงพอ และการเปลี่ยนแปลงทางเศรษฐกิจยังมีทิศทางที่ทำให้เกิดการรวมอำนาจทางเศรษฐกิจมากขึ้น และยังเสียเปรียบทางการค้ากับต่างประเทศด้วยเช่นกัน
ปัญหาสิทธิมนุษยชนในยุคการพัฒนาก็คือ ปัญหาความยากจนของเกษตรกร ปัญหาการกระจายรายได้ ซึ่งเกิดจากโครงสร้างความเหลื่อมล้ำในการเข้าถึงทรัพยากรของชาวบ้านในชนบท อันได้แก่ ปัจจัยการผลิต ที่ดิน และปัญหาราคาพืชผลการผลิต เป็นปัญหาสิทธิมนุษยชนบนฐานของการเมืองของการเข้าถึงทรัพยากรของสังคม (politics of redistribution )
งานวิจัยของสุรัสวดี หุ่นพยนต์ (2529) พบว่าการพัฒนาชนบทตามแผนพัฒนาเศรษฐกิจฯ ฉบับที่ 5 (2525-2529) ยังไม่อาจทำให้ชาวชนบทได้รับสิทธิอันพึงมีพึงได้ในฐานะที่เป็นมนุษย์ กล่าวคือ ชาวชนบทยังขาดสิ่งจำเป็นอันเป็นพื้นฐานสำคัญสำหรับการดำรงชีวิตอยู่อย่างมีศักดิ์ศรีในฐานะมนุษย์ นั่นก็คือ ชาวชนบทคงหิวโหย ไม่รู้ เจ็บไข้ได้ป่วย มีงานทำไม่เต็มความสามารถ มีรายได้ไม่เพียงพอแก่การเลี้ยงตนเองและครอบครัว ขาดแคลนบริการด้านการศึกษาและสาธารณสุข ขาดความมั่นคงปลอดภัยในชีวิตและทรัพย์สิน และไม่มีสิทธิในการปกครองตนเอง
เพราะฉะนั้นชาวชนบทสมควรจะต้องได้รับปัจจัย 4 บริการของรัฐด้านต่างๆ ทั้งด้านการศึกษา สาธารณสุขและอื่นๆ มีความมั่นคงปลอดภัยในชีวิต และทรัพย์สิน ไม่ถูกประทุษร้ายกดขี่ข่มเหง มีงานทำและมีรายได้เลี้ยงตนเองและครอบครัว มีส่วนในการจัดการปกครองทั้งในระดับท้องถิ่นและระดับชาติ มีกรรมสิทธิ์ในที่ดินทำกิน และได้รับการประกันสังคมซึ่งเป็นสิทธิมนุษยชนขั้นพื้นฐานในการพัฒนาคุณภาพชีวิต
งานวิจัยของเจิมศักดิ์ ปิ่นทอง (2535) ชี้ให้เห็นในทิศทางเดียวกันว่าการละเมิดสิทธิมนุษยชนมีมากกว่าที่มองเห็นได้ชัดเจน (เช่น การละเมิดทางร่างกายและกฏหมาย) และเป็นการลิดรอนสิทธิของเกษตรกรและชาวชนบท คนที่ละเมิดมากที่สุดคือ รัฐบาล โดยผ่านทางนโยบายของรัฐเอง ผ่านทางด้านกฎหมายของรัฐที่เกี่ยวข้องกับเกษตรกรและชนบท และการที่รัฐบาลละเมิดทางข่าวสารข้อมูลที่เกี่ยวข้องกับชาวชนบทและเกษตรกร นโยบายของรัฐบาลนับแต่อดีตที่ผ่านมาหลายสิบปี รัฐบาลไทยมีนโยบายกดราคาสินค้าการเกษตรมาโดยตลอด เก็บภาษีส่งออกเพื่อให้ราคาสินค้าในเมืองไทยต่ำกว่าข้างนอก เป็นการละเมิด ลิดรอนสิทธิที่จะขายได้ตามตลาด ตามความเป็นธรรม แต่มีมาตรการในการกำหนดนโยบายของรัฐ ในการหาผลประโยชน์จากเรื่องโควต้าในการส่งออก
นอกจากปัญหาสิทธิมนุษยชนจะมาจากสาเหตุของการเข้าถึงปัจจัยการผลิต การถือครองที่ดิน ปัญหาราคาพืชผล ฯลฯ รายงานการวิจัยเรื่อง "สิทธิมนุษยชนกับงานของพระสงฆ์ในชนบท" (คณะผู้วิจัย ประกอบด้วย พระประชา ปสนนธมโม,พระมหาศักดิ์ เตชสีโล, นายนิพนธ์ แจ่มดวง สถาบันไทยคดีศึกษา (ไม่ระบุปีพิมพ์)) ยังเห็นว่า การพัฒนาตามแนวทางของทุนนิยมตะวันตก ได้ก่อให้เกิดปัญหา 2 ประการใหญ่ๆ คือ
ประการแรก การที่คนจนส่วนใหญ่ถูกเอารัดเอาเปรียบจากคนกลุ่มน้อยที่มีฐานะดี โดยร่วมมือกับคนต่างชาติ โดยเฉพาะบรรษัทข้ามชาติต่างๆ
ประการที่ 2 การที่ประชาชนถูกทำให้แปลกแยกจากวัฒนธรรมดั้งเดิมของตนเอง และสูญเสียความมั่นใจในตนเอง จากการศึกษางานของพระสงฆ์กลุ่มที่นำเสนอในรายงาน เห็นได้ชัดว่าประชาชนสามารถใช้ความเชื่อทางศาสนาของตนในการต่อสู้กับผลร้ายจากตะวันตกทั้ง 2 ประการนั้นได้ในระดับหนึ่ง แม้จะยังไม่สามารถแก้ปัญหาการขูดรีด เอารัดเอาเปรียบทางเศรษฐกิจสังคม และวัฒนธรรมที่เกิดจากระบบใหญ่อย่างจริงจัง แต่จากการทำงานของพระสงฆ์กลุ่มนี้ แสดงให้เห็นว่ามีความเป็นไปได้ที่คำสอนทางศาสนา สัญลักษณ์ พิธีกรรม ประเพณีต่างๆ ของประชาชน สามารถถูกนำมาประยุกต์ใช้และตีความ เพื่อการพัฒนาสังคมไปสู่ความเป็นไทและความเป็นมนุษย์ที่สมบูรณ์ยิ่งขึ้น ตามนัยแห่งพุทธศาสนาและนัยแห่งสิทธิมนุษยชน
ในยุคนี้ ปฏิบัติการด้านสิทธิมนุษยชนในสังคมไทยขยายจากสิทธิทางแพ่งและทางการเมืองมาสู่สิทธิทางด้านเศรษฐกิจและสังคม จะเห็นได้จากการสรุปบทเรียนของคณะกรรมการศาสนาเพื่อสังคม(กศส.) ที่ในช่วงต้นเน้นหนักกิจกรรมสิทธิมนุษยชนในมิติสิทธิด้านการเมือง เช่น สิทธิผู้ต้องหา สิทธิผู้ต้องขัง เป็นต้น ด้วยเหตุที่สังคมไทยช่วงนั้นไม่ค่อยมีเสถียรภาพทางด้านการเมือง คือมักจะเกิดการเปลี่ยนแปลงอำนาจโดยการปฏิวัติรัฐประหารบ่อยครั้ง ทำให้มีผลกระทบต่อสิทธิเสรีภาพของประชาชน มีการใช้อำนาจของรัฐเกินขอบเขต ไร้กติกาทางการเมืองตามระบอบประชาธิปไตย จึงมีประกาศคณะปฏิรูป และคำสั่งมากมายซึ่งผู้มีอำนาจสามารถนำมาใช้ได้ตลอดเวลา สภาพการด้อยการพัฒนาทางการเมือง และขาดความสำนึกทางการเมืองต่อความรับผิดชอบที่จะเคารพต่อสิทธิพื้นฐานของประชาชน แม้รัฐบาลที่ได้อำนาจมาจากการเลือกตั้ง หรือได้อำนาจมาโดยอาศัยกองทัพทำการปฏิวัติรัฐประหารก็ตามก็มิได้เห็นความสำคัญ และสนใจในด้านสิทธิมนุษยชนเท่าใดนัก
กศส.ได้มีการทบทวนปฏิบัติการการแก้ไขปัญหาสิทธิมนุษยชนว่า ควรมีการทบทวนเพื่อแสวงหาลู่ทางที่เหมาะสมในการทำงานสิทธิมนุษยชนในสังคมไทย โดยหันมาทำงานด้านสิทธิทางเศรษฐกิจและสิทธิทางสังคมมากขึ้น ในขณะเดียวกันก็ไม่ละเลยต่อสิทธิทางการเมืองด้วย(เจริญ คัมภีรภาพ, 2531)
เช่นเดียวกับคณะกรรมการประสานงานองค์กรพัฒนาเอกชนด้านสิทธิมนุษยชน(กปส.) ที่เห็นว่า สภาพสิทธิมนุษยชนในยุคนี้ แม้จะมีรัฐบาลที่มาจากการเลือกตั้ง แต่ปัญหาพื้นฐานของประเทศ นอกจากจะไม่สามารถแก้ไขได้แล้วกลับเลวร้ายมากกว่าเดิม ในเรื่องของการแย่งชิงทรัพยากร ปัญหาการแย่งชิงที่ดินทำกินโดยรัฐ และปัญหาอันเป็นผลมาจากการพัฒนา (ศราวุฒิ ประทุมราช, 2538)
เช่นเดียวกับกิจกรรมของสมาคมสิทธิเสรีภาพของประชาชนที่ขยายไปสู่การช่วยเหลือด้านปัญหาที่ดิน คดีเกี่ยวกับสิทธิในที่ดิน โดยเห็นว่า ปัญหาของการละเมิดสิทธิมนุษยชนในภาคชนบท ส่วนหนึ่งมีสาเหตุมาจากการที่ชาวบ้านในชนบทมีความรู้ทางกฎหมายจำกัด และถูกหลอกลวงให้ทำนิติกรรมต่างๆ ที่ก่อให้เกิดการเสียเปรียบจำนวนมาก เมื่อเกิดข้อพิพาทขึ้นก็มักจะประสบปัญหาการคุ้มครองสิทธิของตนเองเพราะไม่รู้จะไปพึ่งใคร เพื่อจะหาทางให้เกิดความเป็นธรรมทางสังคมและป้องกันการเอารัดเอาเปรียบ จึงพยายามจัดทำโครงการต่างๆ เพื่อเผยแพร่ความรู้ กฎหมายที่จำเป็นเกี่ยวกับชีวิตประจำวันแก่เกษตรกรในชนบท ("ประสบการณ์และแนวคิดงานสิทธิมนุษยชนในชนบท" เอกสารประกอบการสัมมนาวิชาการประจำปี กป.อพช.เขตอีสานใต้ 20-23/11/29 มูลนิธิพัฒนาอีสาน จ.สุรินทร์ และกป.อพช. ภาคอีสาน 12-14/12/29 ท่าพระ จ.ขอนแก่น)
4.สิทธิชุมชนในยุคของขบวนการเคลื่อนไหวภาคประชาชน
งานศึกษาเกี่ยวกับเรื่องของสิทธิประชาชน สิทธิชุมชนมีจำนวนมากในช่วงหลังการสิ้นสุดสงครามเย็น โดยเฉพาะประเทศซีกโลกใต้แถบลาตินอเมริกา เอเชีย อัฟริกา* ซึ่งสัมพันธ์สอดคล้องกับสถานการณ์การเปลี่ยนแปลงทางการเมือง เศรษฐกิจ สังคมของประเทศเหล่านี้ ภายหลังการเป็นอิสระจากประเทศล่าอาณานิคม งานศึกษาเหล่านี้ให้ความสนใจกับกลุ่มคนชายขอบ (Margin people) เช่น กลุ่มชนพื้นเมือง (Indigenous People) กลุ่มคนยากจน กลุ่มด้อยโอกาส กลุ่มคนพิการ เกษตรกรรายย่อย เป็นต้น ที่โครงสร้างเศรษฐกิจ การเมือง และสังคม กีดกันพวกเขาออกจากการเข้าถึงทรัพยากร และโอกาสของการพัฒนาในสังคม จนเป็นเหตุให้เกิดปัญหาความขัดแย้งและความรุนแรงตามมา
ประเด็นที่มีการศึกษากันมากคือ กระบวนการผลักสู่ชายขอบ (Marginalization) โดยการสร้างภาวะความเป็นอื่น (Otherness) ให้กับกลุ่มที่ถูกผลักผ่านการนิยามสร้างความหมาย เช่น นิยามชนพื้นเมืองว่าเป็นพวกทำลายป่า นิยามความจนว่ามาจากการไม่ขยัน การผูกขาดความรู้ เช่น ความรู้เกี่ยวกับการพัฒนา ระบบสิทธิการจัดการทรัพยากรที่ยอมรับแต่สิทธิรัฐและปัจเจก หรือใช้กระบวนการปิดล้อม (Enclosure) ในรูปแบบต่าง ๆ เช่น รัฐร่วมกับทุนแย่งยึดทรัพยากรสาธารณะ ของชุมชนท้องถิ่นมาแสวงผลประโยชน์ การกลืนกลายทางชาติพันธุ์และวัฒนธรรม (Assimilation) ที่ผนวกความหลากหลายทางวัฒนธรรม ชาติพันธุ์ให้เป็นส่วนหนึ่งของอำนาจหลัก แต่จัดที่ทางไว้ให้แค่ชายขอบ
งานศึกษาดังกล่าวนำเสนอในแนวขบวนการเคลื่อนไหวทางสังคมรูปแบบใหม่ (New Social Movement) ซึ่งเป็นประเด็นในการขับเคลื่อนของขบวนการประชาชนซีกโลกใต้ งานศึกษาดังกล่าวมีความแตกต่างจากแนวทฤษฎีตะวันตกที่ผ่านมา ที่ในอดีตมองการเคลื่อนไหวของประชาชนเป็นไปในลักษณะกลุ่มผลประโยชน์ (Interest Groups) กลุ่มกดดัน (Pressure Groups) เพื่อมุ่งยึดอำนาจรัฐ
การเคลื่อนไหวของขบวนการประชาชนซีกโลกใต้ในช่วงปัจจุบัน สนใจการเปลี่ยนความสัมพันธ์ทางอำนาจโดยมีพื้นที่ทางสังคมเป็นเป้าหมายหลัก ซึ่งมิใช่การช่วงชิงอำนาจรัฐ ขบวนการเคลื่อนไหวจึงมีลักษณะเป็นการต่อสู้ทางวาทกรรม (Discursive Information) การสู้ในเชิงสัญลักษณ์เพื่อกำหนดตำแหน่งแห่งที่ทางสังคม หรือสร้างความชอบธรรมให้กับขบวนการเคลื่อนไหว ผสมผสานกับการเคลื่อนไหวเปลี่ยนแปลงทางนโยบายและโครงสร้างของสังคม ดังเช่น การชูอัตลักษณ์ทางชาติพันธุ์ (Ethnic Identity) ชูความเป็นชนพื้นเมือง ที่เรียกร้องสิทธิการตัดสินใจตนเอง (Self determination) สิทธิการปกครองตนเอง (Self autonomous) สิทธิทางทรัพยากรและวัฒนธรรมที่ได้รับตกทอดจากบรรพชน และอื่นๆ (ไชยรัตน์,2542)
ขบวนการเคลื่อนไหวดังกล่าวจึงเป็นการตอบโต้กับระบบทุนนิยม และอำนาจรัฐภายใต้ยุคล่าอาณานิคมแบบใหม่ ที่มิได้ยึดประเทศหรือยึดดินแดนเหมือนเช่นอดีต แต่กระทำโดยองค์กรระหว่างประเทศและบรรษัทข้ามชาติผ่านการจัดระเบียบโลก การปรับโครงสร้างเศรษฐกิจ สังคม การเมืองที่มีผลกระทบต่อประชาชนซีกโลกใต้อย่างรุนแรง
ขบวนการเคลื่อนไหวทางสังคมซีกโลกใต้ ได้เปิดมิติใหม่เกี่ยวกับเรื่องสิทธิมนุษยชนจากแต่เดิมที่อยู่บนฐานคิดแบบตะวันตกซึ่งเน้นสิทธิปัจเจกในทางการเมือง เศรษฐกิจ และสังคม แม้ขบวนการเหล่านี้จะไม่ได้ใช้คำว่า "สิทธิชุมชน" (Community Rights) โดยตรงนัก แต่นัยจากยุทธศาสตร์การเคลื่อนไหวหมายความถึงการเรียกร้องสิทธิของกลุ่มชนชายขอบ ที่มีเอกลักษณ์ของความเป็นชาติพันธุ์ วัฒนธรรม การจัดการทรัพยากร และระบบเศรษฐกิจ สังคม เพื่อตอบโต้กับกระบวนการปิดล้อมจากรัฐและทุนในรูปแบบต่างๆ ตลอดจนการผลักดันให้ปรับความสัมพันธ์ทางสังคมที่ยอมรับสนับสนุนสิทธิของชุมชนในทุกรูปแบบ ซึ่งการต่อสู้ของขบวนการประชาชนได้เกิดขึ้นในทุกระดับตั้งแต่ระดับรากหญ้า การเคลื่อนไหวเชิงวาทกรรม การเคลื่อนไหวเชิงโครงสร้าง การผลักดันสร้างข้อตกลงระหว่างประเทศ เช่น อนุสัญญาชนพื้นเมือง อนุสัญญาด้านแรงงาน เป็นต้น สิทธิชุมชนจึงเป็นหัวใจของขบวนการเคลื่อนไหวต่อสู้
วรรณกรรมที่เกี่ยวข้องในช่วงปัจจุบันมีแนวโน้มที่สำคัญคือ ได้เข้ามาเกี่ยวข้องกับปัญหาการแย่งชิงทรัพยากรธรรมชาติ ปัญหาการแย่งชิงที่ดินทำกินโดยรัฐ ซึ่งเป็นปัญหาอันเกิดจากโครงการพัฒนาของรัฐมากยิ่งขึ้น "หลักการ สิทธิมนุษยชนแห่งเอเชีย หลักการ ของประชาชน" (Asian Human Rights Commission Asian Legal Resource Center) ที่ประกาศ ณ เมืองกวางจู เกาหลีใต้ 17 พฤษภาคม พ.ศ. 2540 ได้กล่าวถึง ระบบตลาดและโลกาภิวัตน์ในระบบเศรษฐกิจว่า ได้ทำลายสมดุลระหว่างปัจเจกกับสังคมระหว่างรัฐกับนานาชาติ ทำให้คนจนและผู้ด้อยโอกาสยิ่งยากจนลง
ผลพวงจากเทคโนโลยีและการให้คุณค่าแก่วัตถุของระบบตลาดการค้า ทำให้เกิดการทำลายล้างชุมชนลง ประชาชนมีสิทธิ์มีเสียงที่จะกำหนดชีวิตและสภาพแวดล้อมของตนน้อยลง และบางชุมชนถูกขับไล่ออกจากถิ่นฐาน มีการกดขี่ขูดรีดแรงงานส่วนเกินจากคนจน ระบบความปลอดภัยของคนงานมีระดับต่ำ กฎหมายแรงงานขั้นพื้นฐานไม่อาจบังคับได้
นอกจากนี้ รัฐบาลได้ออกกฎหมายเพื่อลิดรอนสิทธิเสรีภาพของประชาชน และยังได้สมคบกับกลุ่มธุรกิจและบริษัทข้ามชาติปล้นชิงทรัพยากรของชาติ ลัทธิอำนาจนิยมได้ถูกเชิดชูขึ้นเป็นอุดมการณ์อันสูงสุดแห่งชาติ ด้วยการเพิกถอนเสรีภาพขั้นพื้นฐานของประชาชน ซึ่งรัฐอ้างว่าเป็นเพียงความคิดต่างชาติ ไม่สอดคล้องกับศาสนาและวัฒนธรรมประเพณี แต่กลับสร้างทฤษฎีเทียมของระบบคุณค่าแบบเอเชียขึ้นใหม่
รายงานฉบับนี้ชี้ให้เห็นว่า ชาวเอเชียเริ่มตื่นตัวและตระหนักรู้ถึงความสำคัญของสิทธิและเสรีภาพ ความเชื่อมโยงระหว่างความยากจนกับการไม่ได้มีส่วนร่วมทางการเมือง คำนึงถึงการเคารพในสิทธิแห่งความเป็นมนุษย์ว่าเป็นรากฐานของสังคมซึ่งมีความเป็นมนุษย์ ความเชื่อที่ว่า มนุษย์เกิดมาเท่าเทียมกันจึงมีสิทธิที่จะมีชีวิตอยู่อย่างมีศักดิ์ศรี อันเป็นหลักการ ที่ตั้งอยู่บนสิทธิที่จะตัดสินชะตาชีวิตของตนเอง โดยการมีส่วนในการพิจารณาตัดสินนโยบายต่างๆ
อีกทั้งในปัจจุบันรัฐและภาคธุรกิจเอกชนได้รุกเข้าไปในชนบทอย่างกว้างขวาง นับแต่ในทศวรรษที่ 2520 เป็นต้นมา ซึ่งก่อให้เกิดการรุกรานวิถีชีวิต วัฒนธรรมของคนท้องถิ่นอย่างกว้างขวาง วรรณกรรมที่เกี่ยวข้องได้ชี้ให้เห็นว่า มิติดังกล่าวเป็นปัญหาการละเมิดสิทธิมนุษยชนที่สำคัญ กล่าวคือ สิทธิในอัตลักษณ์ทางวัฒนธรรมและเสรีภาพทางความเชื่อ ซึ่งเกิดจากความเปลี่ยนแปลงทางด้านเศรษฐกิจและสังคม
มีงานเขียนจำนวนมาก ที่ชี้ให้เห็นถึงข้อถกเถียงสำคัญด้านฐานคิดเกี่ยวกับสิทธิมนุษยชน โดยโต้แย้งการผูกขาดการตีความ/นิยามสิทธิมนุษยชนของฝ่ายตะวันตก เพื่อชี้ให้เห็นถึงความจำเป็นต้องทบทวนแนวคิดสิทธิมนุษยชนใหม่ ด้วยการวิพากษ์แนวคิดสิทธิมนุษยชนตะวันตกว่าคับแคบ มองตัวเองเป็นศูนย์กลาง ซึ่งไม่ใช่เป็นการมองที่ถูกต้องเหมือนในสังคมเอเชียที่ปัจเจกชนค้นพบตัวเองโดยผ่านชุมชน (หนังสือพิมพ์มติชน, ศุกร์ 9 ธ.ค. 2537) เน้นความสำคัญของ "สิทธิชุมชน" (Right of the Community) (Jack Donnelly, "Democracy, Human Rights and East Asia : Critical Musing on an Asia "Third Way", Paper prepared for workshop on the Growth of East Asia and Its Impact on Human Rights, Hakone,Japan, June 23-27, 1995, p.25,29)
กระแสการเชิดชูเรื่องสิทธิปัจเจกในแนวคิดสิทธิมนุษยชนเกิดขึ้นในศตวรรษที่ 17 อันเป็นจุดเริ่มต้นของระบอบเสรีนิยมประชาธิปไตย John Locke อธิบายว่า อิสรภาพและเสรีภาพเป็นสิทธิมูลฐานของมนุษย์ สิทธินี้เกิดจากความเป็นผู้มีเหตุผลของมนุษย์ มนุษย์ทุกคนเป็นอิสระต่อกันและเท่าเทียมกัน กฎหมายและสถาบันทางสังคมทั้งหลายจะต้องส่งเสริมสิทธิดังกล่าวและเครื่องมือส่งเสริมสิทธิปัจเจกที่สำคัญประการหนึ่งก็คือ กรรมสิทธิ์ส่วนบุคคล (Private Property) ซึ่งเป็นสิทธิธรรมชาติ เนื่องจากว่ามนุษย์ได้ลงแรงงานในการปรับปรุงธรรมชาติจนเป็นทรัพย์สิน บุคคลจึงควรได้สิทธิต่อแรงงานหรือทรัพย์สินของเขา แต่ทั้งนี้จะต้องไม่ใช้เพื่อกดขี่เอาเปรียบผู้อื่น (ฉัตรทิพย์, 2541) แนวคิดดังกล่าวได้รับการขนานนามว่า "ปัจเจกนิยม" (Individualism) ซึ่งได้เป็นพื้นฐานของระบบเสรีประชาธิปไตยและทุนนิยมต่อมา
แนวคิดสิทธิส่วนบุคคลถูกท้าทายจากกลุ่มนักคิดในสาย "สังคมนิยม (Soclialism) หรือชุมชนนิยม" (Communitarian) ว่า การเชิดชูสิทธิส่วนบุคคลสูงสุดอยู่เหนือชุมชน และสังคมดังกล่าว เป็นการลดทอนภาพอันสลับซับซ้อนของสังคม ที่มนุษย์จะมีสิทธิ อ้างสิทธิ ว่าตนเองเป็นใคร มีผลประโยชน์ คุณค่า ที่คนอื่นควรเคารพอย่างไรได้นั้น ก็ต่อเมื่อได้รับการยอมรับจากชุมชนและสังคม เพราะสิทธิเป็นการจัดความสัมพันธ์ทางสังคมระหว่างผู้อ้างสิทธิกับสังคม สิทธิจึงไม่สามารถดำรงอยู่ในสูญญากาศได้ ซึ่งการเชิดชูสิทธิปัจเจกเหนือสังคม จะเป็นที่มาของความเสื่อมทรามทางศีลธรรม การขาดความรับผิดชอบต่อกัน โดยเฉพาะการเน้นถึงสิทธิปัจเจกเหนือทรัพย์สิน (private property) ได้เป็นที่มาของการแย่งยึดทรัพยากรของส่วนรวมไป จนเป็นที่มาของปัญหาการขูดรีดทางชนชั้น เพื่อการสะสมทุนของนายทุน และการทำลายความเป็นชุมชน อันเป็นพื้นฐานของสิทธิบุคคลนั่นเอง
ข้อถกเถียงระหว่างแนวคิดปัจเจกนิยม (Individualism) กับแนวคิดชุมชนนิยม (Communitarian) มีมาอย่างเข้มข้นมากในต้นทศวรรษที่ 1980 ความแตกต่างดังกล่าวปรากฏออกมาทั้งวิธีคิดและเป้าหมายเชิงคุณค่า แม้ทั้งสองฝ่ายจะเริ่มต้นด้วยภาพของปัจเจกบุคคล แต่สายปัจเจกนิยมมองว่าอย่างไรเสียบุคคลต้องมาก่อนสังคม ชุมชนในความคิดของนักคิดสายปัจเจกมีสถานะเป็นพื้นฐานของความร่วมมือเพื่อผลประโยชน์ของแต่ละบุคคล ซึ่งการให้น้ำหนักกับคุณค่าร่วมกันของแต่ละสังคมเหนือบุคคลนั้น อาจนำไปสู่การคุกคามสิทธิเสรีภาพของบุคคลได้
ส่วนสายชุมชนนิยมมองว่า พื้นฐานทางสังคมเป็นสิ่งที่ผูกติดกับตัวตนของบุคคลมาตั้งแต่ต้น บุคคลจึงถูกสร้างขึ้นโดยชุมชนที่บุคคลนั้นเป็นส่วนหนึ่งอยู่ เช่น ครอบครัว เผ่า ชุมชน หรือรัฐ ดังนั้น ชุมชนจึงมีคุณค่าในตัวเอง ชุมชนได้ให้ความหมายทางจริยธรรม วัฒนธรรมที่แท้จริงแก่บุคคล บุคคลจึงสามารถดำรงความเป็นตัวเขาได้เพียงในสังคมหรือวัฒนธรรมที่แน่นอน หรือมีความเป็นวัฒนธรรมสัมพัทธ์ (Cultural Relativism) ที่เกณฑ์คุณค่าของแต่ละสังคมมีความแตกต่างกัน มิใช่การยึดถือหลัก"สากล"(Universal) ตายตัว อันถูกวิจารณ์ว่าแนวคิดสิทธิมนุษยชนที่ใช้อยู่ปัจจุบันไม่เป็นสากล เพราะแท้ที่จริงคือเกณฑ์คุณค่าแบบตะวันตกเท่านั้น แต่เกณฑ์คุณค่าตามวัฒนธรรมของชุมชนดังกล่าวส่งผลให้บุคคลมีความห่วงใยในสังคม (Avineri & De-Shalit,1992 อ้างในสันติ, 2539) ดังนั้น สิ่งที่สายชุมชนนิยมสนใจก็คือ สิทธิกลุ่ม (Group rights) และสิทธิร่วม (Collective Rights) ซึ่งเป็นหน่วยโดยตัวของมันเอง ว่าเป็นฐานรากสำคัญของการธำรงไว้ซึ่งสิทธิมนุษยชน ทั้งในแง่สิทธิทางการเมือง เศรษฐกิจ สังคม โดยเฉพาะสิทธิต่อทรัพยากร
นักคิดสายเสรีนิยมเน้นย้ำถึง "ความเป็นสากล" ของสิทธิปัจเจกชน ว่าเป็นสิ่งที่จะละเมิดไม่ได้ ไม่ว่าจะเป็นรัฐ สังคม ชุมชน หรืออะไรก็ตามก็ต้องรับหลักการ พื้นฐานดังกล่าว หาใช่การอ้างถึงวัฒนธรรมสัมพัทธนิยม (Cultural Relativism) อย่างสุดขั้ว ดังที่สายชุมชนนิยม หรือนักมานุษยวิทยาบางสำนักอ้างไม่ นักคิดสายเสรีนิยมเชื่อว่าระบบการคุ้มครองสิทธิจะเกิดขึ้นได้ ก็โดยสร้างสัญญาประชาคม สนธิสัญญาระหว่างประเทศ และอำนาจรัฐซึ่งมีหน้าที่ออกกฎหมายคุ้มครองสิทธิปัจเจกบุคคลให้เกิดความเท่าเทียมกัน
สิ่งที่นักคิดสายชุมชนนิยมพยายามเสนอคือ ในบริบทของสังคมปัจจุบัน โครงสร้างความรุนแรงหลักที่ละเมิดสิทธิมนุษยชน หรือเก็บกดปิดกั้นเสรีภาพ หรือศักดิ์ศรีความเป็นมนุษย์ หาใช่มาจากจารีตประเพณีดังเช่นสังคมในยุคก่อนไม่ เพราะจารีต ประเพณีของชุมชนดั้งเดิมไม่ว่าจะถูกมองว่าละเมิดสิทธิมนุษยชน หรือส่งเสริมสิทธิมนุษยชนต่างพากันเสื่อมคลายความศักดิ์สิทธิ์ จากการเปลี่ยนแปลงของสังคมในยุคปัจจุบัน
ความรุนแรงของการละเมิดสิทธิมนุษยชนในปัจจุบันได้เคลื่อนตัวมาที่ระบบของรัฐ และกลไกทุนที่เป็นตัวการในการเก็บกดปิดกั้นเสรีภาพการพัฒนาของมนุษย์ โดยเฉพาะอย่างยิ่งในกระแสทุนนิยมเสรี ที่รัฐและทุนเข้าแย่งชิงทรัพยากรของประชาชน และทำลายระบบความสัมพันธ์ทางสังคมและวัฒนธรรมที่รองรับค้ำประกันสิทธิประชาชนอยู่ ทำให้ระบบทางสังคมล่มสลาย ปัจเจกชนเกิดความแปลกแยกในสังคม และไร้ความสามารถในการจัดการปัญหาของตนเอง หรือที่นักคิดด้านประชาสังคม โรเบิร์ต พุทนัม กล่าวถึง การหายไปของปริมณฑลสาธารณะ หรือทุนทางสังคม ในหนังสือชื่อว่า "Turning in, turning out: The strange disappearance of social capital in America" ในปี 1995 (อ้างในไชยรัตน์,2540) ทำให้เกิดความเป็นปัจเจกชนสุดขั้ว ที่ต้องพึ่งระบบรัฐ หรือทุนเข้ามาแก้ปัญหา ซึ่งก็จะยิ่งนำไปสู่การเสริมสร้างอำนาจหรือสิทธิให้แก่รัฐและทุน และเป็นการลดทอนสิทธิมนุษยชนด้วยซ้ำไป
เหตุใดต้องเป็นสิทธิกลุ่ม หรือสิทธิชุมชน ก็เพราะว่า ดังที่พุทนัมกล่าวถึงการหายไปของปริมณฑลสาธารณะในสังคมทุนนิยม ที่ปัจเจกชนไม่มีพลังในการจัดการกับปัญหาตนเอง หรือคุ้มครองสิทธิมนุษยชนของตนเองได้ ขณะที่ระบบรัฐ กฏหมายและอื่นๆ ก็ไม่สามารถเป็นหลักประกันการคุ้มครองสิทธิได้ชัดเจน มิหนำซ้ำหลายกรณียังเป็นการละเมิดสิทธิมนุษยชนเสียเอง
การสร้างระบบคุ้มครองสิทธิมนุษยชนจากพลังทางสังคมจึงเป็นสิ่งที่จำเป็น โดยเฉพาะพลังที่เกิดจากกลุ่มหรือชุมชนที่จะช่วยต่อต้านอำนาจจากภายนอกอยู่ได้ อีกประการก็คือ ประชาชนชนบทหรือในเมืองที่ยังมีความเป็นชุมชนได้อาศัยฐานทรัพยากรร่วมของชุมชน และความสัมพันธ์ทางสังคม หรือปริมณฑลสาธารณะของชุมชน ในการสร้างหลักประกันความมั่นคงในชีวิต ทรัพย์สิน และศักดิ์ศรีของตนเองและชุมชนร่วมกัน เมื่อฐานทรัพยากรและวัฒนธรรมที่ชุมชนพึ่งพาถูกทำลายจากนโยบายรัฐและทุน จึงเกิดผลกระทบต่อความอยู่รอดของปัจเจกบุคคลในชุมชนและตัวชุมชนเอง ดังนั้น ขบวนการผลักดันสิทธิชุมชนจากประชาชนจึงเกิดขึ้น ในฐานะการต่อสู้กับอำนาจรัฐและทุนที่จะมาละเมิดสิทธิมนุษยชน หรือปรับความสัมพันธ์ทางอำนาจระหว่างประชาชนกับรัฐและทุน โดยอาศัยฐานชุมชนเป็นกำลังสำคัญ หาใช่การชูสิทธิชุมชนเพื่อครอบงำสิทธิปัจเจกดังที่เป็นโจทย์ในยุคก่อน
อย่างไรก็ตามได้มีความพยายามเชื่อมประสานแนวคิดทั้ง 2 ว่า แท้ที่จริงหาใช่คู่ขัดแย้งตรงข้ามกันไม่ แต่น่าจะเป็นส่วนหนุนเสริมซึ่งกัน ดังเช่นรุสโซ มาจนถึง Durkheim และนักคิดรุ่นหลัง ๆ ที่อธิบายว่า จุดอ่อนของสายปัจเจกนิยมไม่ได้ให้คำตอบเรื่องความสัมพันธ์ทางสังคมอย่างมีส่วนร่วมและเท่าเทียม โดยเฉพาะต่อระบบคุณค่าของสังคมที่เป็นจิตสำนึกร่วมกัน แต่สายชุมชนนิยมเองก็ไม่ชัดเจนในเรื่อง ความแตกต่างหลากหลายของสังคมที่มีทั้งความขัดแย้งหาใช่เป็นเอกภาพหนึ่งเดียว
จุดเชื่อมประสานของ 2 แนวคิดอยู่ตรงที่ การอธิบายสิทธิของปัจเจกที่ถูกรองรับโดยชุมชน และกฎกติกาของสังคมด้วยรุสโซยังอธิบายถึงหลักการ เรื่องสิทธิในทรัพย์สิน อันเป็นข้อโต้แย้งสำคัญของ 2 ฝ่าย โดยเขาให้ความสำคัญต่อสมบัติสาธารณะ (Common goods) ที่สังคมร่วมจัดการว่ามีความสำคัญต่อสิทธิ หาใช่การเหมาสรุปว่าเป็นการประกอบรวมของสิทธิส่วนบุคคลไม่ (Cladis,1992)
ในปัจจุบันนักคิดสายเสรีนิยม หรือชุมชนนิยม ต่างก็เริ่มเห็นความซับซ้อนของสิทธิ จนยากที่จะจำกัดขอบเขต นิยาม หรือเลือกข้างให้เป็นแบบใดแบบหนึ่ง จึงเห็นได้ว่า ท่ามกลางกระแสทุนนิยมเสรีประชาธิปไตย อันเป็นกระแสหลักของโลกที่เน้นสิทธิปัจเจกอย่างสุดโต่งนั้น กระแสชุมชนนิยมที่พยายามอธิบายถึงสิทธิของกลุ่ม ชุมชน เริ่มมีบทบาทสำคัญในการขยายพื้นที่ทางสังคมมากยิ่งขึ้น โดยเฉพาะนักวิชาการที่ศึกษาชุมชนในประเทศซีกโลกใต้ ต่างก็ชี้ให้เห็นถึงสิทธิชุมชน ทั้งในเชิงเศรษฐกิจ การเมือง สังคม วัฒนธรรม และต่อมาได้ขยายมิติสู่สิทธิเชิงซ้อน ที่อธิบายการจัดความสัมพันธ์ทางอำนาจระหว่างปัจเจก ครอบครัว ชุมชน สังคม และรัฐ บนพื้นฐานความหลากหลาย ความเท่าเทียม การมีส่วนร่วมของประชาชน จนในปัจจุบันกระแสแนวคิดเรื่องสิทธิชุมชนได้ขยายขอบข่ายการอธิบายออกไป
ในส่วนประเทศไทยเอง งานศึกษาเรื่องสิทธิชุมชนเพิ่งมีมาในช่วงไม่ถึง 10 ปีที่ผ่านมา โดยก่อนหน้านั้น จะเป็นการศึกษาเรื่องสิทธิชาวนา สิทธิเกษตรกร ที่วิเคราะห์ถึงกระบวนการขูดรีดและการเคลื่อนไหวของชนชั้น ชาวนา เช่น กนกศักดิ์ (2530) แนวศึกษาเรื่องสิทธิชุมชนเริ่มต้นจากประเด็นเรื่องสิทธิต่อทรัพยากร มีงานศึกษาจำนวนไม่น้อยที่วิเคราะห์ถึงปัญหาในเชิงโครงสร้างทางการเมือง เศรษฐกิจ สังคม ที่ระบบรัฐและทุนเองเข้าแย่งชิงทรัพยากรอันเป็นฐานชีวิตของชุมชนท้องถิ่น ตั้งแต่งานศึกษาเรื่อง วิวัฒนาการการบุกเบิกที่ทำกินในเขตป่า (เจิมศักดิ์,บก.2534) อันเป็นความร่วมมือระหว่างนักมานุษยวิทยาและนักเศรษฐศาสตร์ ที่สนใจศึกษาปัญหาการลดลงของป่า ซึ่งแต่เดิมฉาบด้วยมายาคติที่ว่าชาวบ้าน ชุมชนท้องถิ่นเป็นผู้บุกรุก แต่งานชิ้นนี้ได้เผยว่าแท้ที่จริงแล้ว ระบบกฎหมาย อำนาจ ผลประโยชน์ของรัฐและทุน เป็นตัวผลักดันให้ชุมชนบุกเบิกป่า ซึ่งต่อมาถึงยุคแย่งชิงทรัพยากร ชุมชนกลับถูกผลักออกไปสู่ชายขอบ ถูกกีดกันจากการมีส่วนร่วมจัดการป่า กดดันให้อพยพออกจากป่า
งานวิจัยดังกล่าวได้ชี้ถึงบทบาทของชุมชนในการจัดการป่า หรือเรียกว่า "ป่าชุมชน" และมีข้อเสนอให้การกำหนดนโยบายป่าและที่ดินต้องสอดคล้องกับวัฒนธรรมชุมชน รับฟังความเห็นของชุมชน ไม่อพยพโยกย้าย หรือละเมิดสิทธิมนุษยชนของชุมชนในทุกรูปแบบ ปกป้องชุมชนจากทุนและกลไกตลาดที่จะแย่งชิงทรัพยากรของชุมชน และสนับสนุนระบบกรรมสิทธิ์ร่วมของชุมชนในการจัดการทรัพยากร แม้งานชิ้นนี้จะยังไม่ใช้คำว่า "สิทธิชุมชน" โดยตรง แต่ก็เป็นการอธิบายความหมายของสิทธิชุมชนในตัวเองที่ครอบคลุมถึง สิทธิที่ชุมชนท้องถิ่นจะธำรงวัฒนธรรม ระบบการจัดการทรัพยากรของตนเอง สิทธิที่จะเข้าถึงทรัพยากร โอกาสทางสังคมสิทธิที่จะได้รับการพัฒนา สิทธิในการมีส่วนร่วมกำหนดนโยบาย ทั้งนี้เพื่อความอยู่รอด และความเข้มแข็งของชุมชนร่วมกัน โดยข้อเรียกร้องเรื่องสิทธิดังกล่าวเสนอต่อรัฐโดยตรงให้รับรองสิทธิชุมชน เช่น เสนอให้รัฐปรับปรุงกฎหมายรับรองสิทธิของชุมชน
การให้ความหมายและอธิบายสิทธิชุมชนอย่างเป็นทางการได้เกิดขึ้นอีก 2 ปีถัดมา จากงานวิจัยเรื่องป่าชุมชนในประเทศไทยฯ(เสน่ห์และยศ บก.,2536) ที่นิยามสิทธิชุมชนไว้ว่า หมายถึง "สิทธิร่วม"เหนือทรัพย์สินของชุมชน สมาชิกของชุมชนซึ่งทำหน้าที่ดูแลรักษาป่าเท่านั้น จึงจะมีสิทธิใช้และได้ประโยชน์จากป่า สิทธิชุมชนให้ความสำคัญกับการใช้ประโยชน์จากทรัพยากรเพื่อส่วนรวมมากกว่าส่วนตน แม้สมาชิกชุมชนจะมี "สิทธิตามธรรมชาติ" ในการใช้ทรัพยากรส่วนร่วม แต่ชุมชนก็สามารถออกกฎเกณฑ์เพื่อความเป็นธรรมทางสังคม สิทธิการใช้เพื่อความยั่งยืนของนิเวศและเพื่อความอยู่รอดของชุมชน จึงเป็นสิทธิขั้นพื้นฐานของชุมชน
นับจากงานวิจัยป่าชุมชน ซึ่งได้สถาปนาวาทกรรม "สิทธิชุมชน" ขึ้นในสังคมไทย ก็มีงานวิจัยด้านชุมชนกับทรัพยากรที่เสนอแง่มุมสิทธิชุมชนต่อมาอีกไม่น้อย เช่น งานวิจัยชุมชนกับทรัพยากร (อานันท์,2541) ที่รวบรวมนักวิชาการจากทุกภาคศึกษาถึงระบบการจัดการทรัพยากร อันทำให้แนวคิดสิทธิชุมชนมีความชัดเจนและซับซ้อนมากยิ่งขึ้น หรือจากงานศึกษาเรื่องการเมืองบนท้องถนน : 99 วันสมัชชาคนจน (ประภาส, 2541) ที่ศึกษาขบวนการเคลื่อนไหวทางสังคมของสมัชชาคนจน ซึ่งก็ชี้ให้เห็นว่า
สิทธิชุมชน ได้กลายเป็นยุทธศาสตร์ใหญ่ของขบวนการประชาชน โดยเฉพาะสิทธิต่อทรัพยากร อันเป็นสิ่งที่ถูกละเมิดจากรัฐและทุน อันเป็นสาเหตุหลักของการเดินขบวนประท้วงถึงร้อยละ 34 หลายกรณีไม่ใช่เป็นเรื่องสิทธิต่อป่าอย่างเดียว เช่น ชุมชนสะเอียบชูสิทธิชุมชนต้านเขื่อนแก่งเสือเต้น โดยแสดงถึงสิทธิต่อที่อยู่อาศัย ต่อวิถีชีวิต เป็นต้น วาทกรรมสิทธิชุมชนจึงถูกใช้เพื่อปรับความสัมพันธ์ทางอำนาจในสังคม โดยเฉพาะการผลักดันให้รัฐปรับนโยบาย
นอกเหนือจากงานศึกษาเกี่ยวกับสิทธิชุมชนต่อทรัพยากรที่มีความชัดเจนและมีผลกระทบมากที่สุดแล้ว ประเด็นสิทธิชุมชนในด้านอื่นๆ ก็เกิดขึ้นมาก เช่น งานศึกษาเกี่ยวกับระบบเศรษฐกิจชุมชนชาวนา (ฉัตรทิพย์,2542) และข้อเขียนเกี่ยวกับเศรษฐกิจชุมชนอีกมาก (เสน่ห์,2541) ทั้งๆ ที่งานเขียนเหล่านี้บางส่วนต้นธารความคิดตั้งแต่กระแสวัฒนธรรมชุมชนที่มาตั้งแต่กลางทศวรรษ 2520 ทั้งในระดับต่างประเทศ เช่น หลักการ สวเทศี สวราช และทรัสตีชิพ หรือระบบเศรษฐกิจชุมชนพึ่งตนเองคานธี หรือไชยานอฟ จากรัสเซีย และอื่นๆ ในสำนักอนาธิปัตย์ (ฉัตรทิพย์,อ้างแล้ว) รวมถึงงานศึกษาขององค์กรพัฒนาเอกชน แต่งานในช่วงหลังเหล่านี้ได้เชื่อมโยงระบบการจัดการของชุมชนเข้ากับโครงสร้างทางเศรษฐกิจ การเมือง และสังคมมากยิ่งขึ้น โดยวิเคราะห์ให้เห็นถึงระบบของทุนและรัฐที่ปรับเปลี่ยนระบบการผลิต ทำลายการพึ่งตนเองของชุมชน ซึ่งขบวนการเรื่องเศรษฐกิจชุมชน ธุรกิจชุมชน การเงินชุมชน กลุ่มออมทรัพย์ ก็ได้เติบโต และสะท้อนถึงการต่อต้านต่อระบบทุนนิยมเสรี ที่เข้าผนวกและทำลายระบบเศรษฐกิจชุมชน ขบวนการฟื้นสำนึกชุมชนผ่านการจัดการระบบการผลิต ระบบเศรษฐกิจการเงินของตนเอง จึงมีนัยของการพิทักษ์สิทธิชุมชนต่อระบบเศรษฐกิจพึ่งตนเองที่มุ่งหวังจัดความสัมพันธ์ทางอำนาจกับกลไกทุนและรัฐ
ด้วยกระแสผลักดันเรื่องสิทธิชุมชนที่แหลมคมสามารถขยายพื้นที่ทางสังคมมากทุกขณะ ในที่สุดก็สามารถบรรจุหลักการ ดังกล่าวในรัฐธรรมนูญฉบับปัจจุบัน (2540) ในมาตรา 46, 56 อันเป็นการยอมรับสิทธิชุมชนต่อทรัพยากรและวัฒนธรรมเป็นครั้งแรกในระบบกฎหมาย แม้จะยังไม่มีกฎหมายลูกรองรับในขณะนี้ อย่างไรก็ตาม แนวคิดเรื่องสิทธิชุมชนก็ยังจำกัดวงอยู่กับนักสังคมศาสตร์ นักเศรษฐศาสตร์การเมือง องค์กรพัฒนาเอกชน ซึ่งก็ได้มีคำถาม หรือข้อโต้แย้งโดยเฉพาะจากนักนิติศาสตร์ และนักเศรษฐศาสตร์ที่อยู่ในสายเสรีนิยมว่า หน่วยของสิทธิชุมชนคืออะไร ขอบเขตอยู่ตรงไหน สถานะของสิทธิจะเกิดขึ้นอย่างไร ข้อวิจารณ์เหล่านี้อยู่บนฐานคิดปัจเจกนิยม (Individualism) อธิบายความหมายเรื่องสิทธิว่า "เป็นข้อเรียกร้องหรือความต้องการของปัจเจกบุคคลที่ได้รับการรับรองจากสังคมและรัฐ" (Johari, 1987 อ้างในสันติ, 2539) โดยเฉพาะสิทธิต่อทรัพยากรด้วยแล้ว หน่วยของสิทธิในการถือครองทรัพยากรจะต้องมีความชัดเจน หรือที่แคบกว่านั้นก็คือว่าการนิยามว่า สิทธิ คือ "ประโยชน์ที่กฎหมายรับรองและคุ้มครองให้" (หยุด, 2537,อ้างในสันติ,อ้างแล้ว) นั่นหมายถึงสภาวะแห่งสิทธิจะเกิดขึ้นได้ก็เมื่อรัฐรับรองตามกฎหมายเท่านั้น
หากแต่เราวิเคราะห์ถึงนัยของสิทธิชุมชนจากงานวิจัยทางสังคมศาสตร์ที่ศึกษาชุมชนกับทรัพยากร กลับพบว่า มีฐานคิดที่แตกต่างกัน จากงานวิจัยสิทธิชุมชนที่กล่าวมาวิเคราะห์ได้ว่า สิทธิเป็นการจัดความสัมพันธ์ทางสังคม สิทธิชุมชนก็เช่นกัน ที่เป็นการจัดความสัมพันธ์ทางสังคมระหว่างสมาชิกในชุมชน ซึ่งความเป็นชุมชนก็ไม่จำเป็นต้องเป็นชุมชนในเชิงกายภาพที่มีพื้นที่ร่วมกัน แต่อาจเป็นเครือข่ายความสัมพันธ์ทางสังคมที่เกิดขึ้นในรูปแบบใหม่ ๆ เสมอ โดยมีเกณฑ์สำคัญคือ สมาชิกนิยามตนเองว่าเป็นหนึ่งในชุมชนนั้น และสังคมก็รับรู้ว่าเขาเป็นส่วนหนึ่งของชุมชนดังกล่าวเช่นกัน ดังนั้นสิทธิจึงเป็นยุทธศาสตร์ที่เกิดขึ้นในสถานการณ์ขัดแย้ง เพื่อใช้ในการจัดความสัมพันธ์ทั้งการจำแนกอัตลักษณ์ระหว่างคนในและคนนอก การกำหนดเกณฑ์คุณค่าร่วมของชุมชนที่ สมาชิกในชุมชนยึดถือปฏิบัติ อีกทั้งเคลื่อนไหวผลักดันให้สังคม และรัฐยอมรับ เพื่อให้เกิดการปฏิบัติที่รับรองอัตลักษณ์ ความชอบธรรม เกณฑ์คุณค่าที่ชุมชนนั้นๆ ยึดถือ หรือเท่ากับเป็นการปรับความสัมพันธ์ทางอำนาจจากที่ละเมิด เพิกเฉยสิทธิ หันมารับรองสิทธิชุมชน
ในรูปการณ์ความสัมพันธ์ที่หลากหลายของชุมชน จึงไม่สามารถถามหาหน่วยของสิทธิชุมชน เช่นวิธีคิดแบบสิทธิปัจเจกได้ เช่นเดียวกัน สิทธิสตรี สิทธิเด็ก สิทธิคนพิการ อันเป็นสิทธิที่ได้รับการยอมรับปฏิญญาสากลว่าด้วยสิทธิมนุษยชน ก็ไม่สามารถหาหน่วยของสิทธิได้เช่นกัน อีกทั้งในทางทฤษฎีสิทธิ เช่น ทฤษฎีเชิงธรรมชาติ ทฤษฎีประวัติศาสตร์ ต่างก็ยอมรับสิทธิว่าไม่จำเป็นต้องรองรับด้วยกฎหมาย (Johari, อ้างแล้ว) เพราะสิทธิเป็นกระบวนการทางสังคมและวัฒนธรรม ที่กำเนิดจากความขัดแย้งที่กระทบต่อความเป็นมนุษย์ และการธำรงอยู่ของชุมชน ในสถานการณ์ปัจจุบันที่ปัญหาการละเมิดสิทธิทวีความซับซ้อน หลายครั้งที่นโยบายและกฏหมายเป็นตัวการละเมิดสิทธิมนุษยชน สิทธิชุมชนเสียเอง (ยศ, 2542) ดังนั้นการกล่าวอ้างการยอมรับจากกฎหมายที่มีอยู่เดิมที่มาจากฐานคิดสิทธิรัฐและปัจเจกจึงไม่สอดคล้องกับสภาพแห่งสิทธิที่เป็นพลวัต
จากความเคลื่อนไหวเรื่องสิทธิในระดับขบวนการทางสังคมเพื่อปรับความสัมพันธ์ทางอำนาจดังที่กล่าวมาแล้ว แนวคิดเรื่องสิทธิในทรัพย์สินและทรัพยากรเป็นประเด็นรูปธรรมที่สำคัญประการหนึ่งของเรื่องสิทธิมนุษยชน เนื่องจากเป็นฐานสำคัญต่อการที่มนุษย์ ชุมชน และสังคมจะธำรงความอยู่รอดและพัฒนาตนเองได้ ก็คือ ดังเช่น กระแสถกเถียงระหว่างแนวปัจเจกนิยม (Individualism) เสรีนิยม (Liberalism) และชุมชนนิยม (Communitarian) ต่างก็ให้ความสำคัญต่อระบบการจัดการทรัพยากร ซึ่งจะเป็นตัวชี้วัดสำคัญว่าสถานะของสิทธิจะธำรงอยู่หรือไม่อย่างไร
ในความคิดเรื่องสิทธิในทรัพย์สินของคนทั่วไป จะมองว่าเป็นสิทธิปัจเจกต่อทรัพย์สินสมบูรณ์แบบ ที่จะสามารถกีดกันสิทธิผู้อื่นได้ (Exclusion) หรือเป็นตัวสะท้อนถึงความสัมพันธ์ระหว่างบุคคลต่อสิ่งของ แต่แท้ที่จริงแล้วความคิดดังกล่าวเกิดขึ้นมาในช่วงหลังศตวรรษที่ 17 ที่ต่อมาเป็นรากฐานสิทธิในระบบทุนนิยมที่ถ่ายโอนสิทธิได้ (Macpherson,1987 อ้างในสันติพงษ์,2541) แต่ต่อมาได้มีการโต้แย้งแนวคิดดังกล่าว ว่าแท้ที่จริงสิทธิเป็นการจัดความสัมพันธ์ระหว่างบุคคลต่อบุคคลและสังคม หาใช่ตัวระหว่างบุคคลกับสิ่งของ ดังที่ Rose (1994,อ้างในอานันท์,2541) ว่า
"ทรัพย์สิน ไม่ต่างอะไรจากการเล่าเรื่องที่บอกเราว่า เราควรจะทำอะไร ทำอย่างไร และเราคือใคร เรื่องเล่าจะช่วยโน้มน้าว จูงใจให้เรามีจินตนาการและประสบการณ์ร่วมอันจะนำเราไปสู่ชุมชนศีลธรรม ที่ยอมรับและเคารพข้ออ้างของสิทธิในทรัพย์สินนั้น" ซึ่งสิทธิของปัจเจก และสิทธิรัฐได้ถูกสถาปนาและผลิตซ้ำผ่านระบบกฎหมาย เศรษฐกิจในกระแสทุนนิยมที่สร้างความชอบธรรมหรือการยอมรับต่อสิทธิดังกล่าว
ประเด็นเรื่องระบบสิทธิต่อทรัพยากรธรรมชาติ เป็นประเด็นที่ได้รับความสนใจอย่างมาก ในช่วงทศวรรษที่ 1970 เป็นต้นมา อันเนื่องมาจากความเสื่อมโทรมของทรัพยากรธรรมชาติภายใต้ระบบอุตสาหกรรมนิยมไม่ว่าจะเป็นค่ายทุนนิยมหรือสังคมนิยมก็ตามที ซึ่งฐานคิดของทุนนิยมเสรีจะเน้นที่สิทธิปัจเจก ด้วยเหตุผลการใช้ทรัพยากรให้มีประสิทธิภาพสูงสุด แต่ก็ยิ่งผูกขาดทรัพยากร และกีดกันการเข้าถึงของผู้อื่น หรือหวงกันทรัพยากรมาก ขณะที่สังคมนิยมจะเน้นสิทธิของรัฐ ที่รัฐเข้าจัดการทรัพยากรทั้งระบบ อันขาดความหลากหลายของการจัดการ แต่ทั้งหมดล้วนอยู่ภายใต้อุตสาหกรรมนิยมที่เร่งบริโภคทรัพยากรเพื่อการเติบโตด้วยกันทั้งสิ้น
กลุ่มนักคิดสายทรัพยากรร่วมได้นำเสนอว่า มิใช่ทุกพื้นที่ที่ไม่มีเจ้าของโดยรัฐหรือปัจเจกจะเป็นพื้นที่เสรี แต่มีพื้นที่ทรัพยากรร่วมที่ชุมชนหนึ่งหรือหลายชุมชนได้สร้างข้อตกลงร่วมในการดูแลจัดการทรัพยากร ดังนั้นทรัพยากรร่วมจึงไม่ใช่สมบัติของทุกคน และก็มิใช่เป็นทรัพยากรที่ไม่มีเจ้าของ แต่เป็นทรัพยากรที่มีการจัดการร่วมกันเพื่อป้องกันมิให้ผู้อื่นที่ไม่ได้เป็นสมาชิกกลุ่ม หรือชุมชนมาแย่งใช้ และมีการจัดสรรการใช้ในหมู่สมาชิกที่เป็นเจ้าของร่วมกัน ทรัพยากรกรรมสิทธิร่วมจึงเป็นสถาบันสังคมอย่างหนึ่ง เป็นการกระจายสิทธิในการใช้ทรัพยากรให้แก่บุคคลโดยเท่าเทียมกัน โดยสิทธินั้นยังคงอยู่หากไม่ได้ใช้ แต่มิได้หมายความว่า การใช้ทรัพยากรแต่ละครั้งจะต้องเท่าเทียมกันในเชิงปริมาณเสมอไป (ชูศักดิ์,2538)
แม้โดยภาพรวมกลุ่มนักคิดสายทรัพยากรร่วมของชุมชน จะมีความเห็นตรงกันในเชิงหลักการ แต่ก็มีจุดเน้นที่แตกต่างกัน ในกลุ่มนักมานุษยวิทยาที่ศึกษาเชิงนิเวศวัฒนธรรม จะให้ความสำคัญต่อทรัพยากรร่วมในฐานะเป็นแบบแผนประเพณี หรือกระบวนการทางวัฒนธรรมในการจัดการทรัพยากรที่มีหลักเกณฑ์เชิงคุณค่ากำกับอยู่ ดังเช่น แนวคิดเรื่องเศรษฐศาสตร์ศีลธรรม ของ Scott (1978) ซึ่งได้อธิบายปรากฏการณ์ระบบการผลิตและการเคลื่อนไหวต่อสู้ของชุมชนว่า
ระบบเศรษฐกิจของชุมชนมิได้คำนึงการแสวงหาผลประโยชน์ส่วนตนเป็นที่ตั้ง แต่อยู่บนพื้นฐานของความมั่นคงทางอาหาร ความอยู่รอด ที่เกี่ยวโยงกับความสมบูรณ์ของทรัพยากร และความสัมพันธ์ทางสังคมในชุมชนเป็นที่ตั้ง เมื่อใดก็ตามที่มีปัจจัยโดยเฉพาะจากนโยบายและทุนมากระทบต่อปัจจัยดังกล่าว ชุมชนจะลุกขึ้นต่อสู้เพื่อพิทักษ์สิทธิ์
ดังนั้น หากเรานำมาวิเคราะห์เงื่อนไขการจัดการทรัพยากรร่วมของชุมชน จะเห็นได้ว่าในสภาพปกติ การจัดการทรัพยากรร่วมของชุมชนจะไม่ได้กีดกันการเข้าถึง การใช้ประโยชน์จากภายนอก (Inclusion) ตราบเท่าที่ทรัพยากรยังสมบูรณ์ไม่กระทบต่อฐานความอยู่รอดของชุมชน แต่หากปัจจัยภายนอกกระทบต่อความอยู่รอดของชุมชน กระบวนการปกป้องสิทธิ หรือกีดกันการเข้าถึงในเชิงทำลายล้างจึงเกิดขึ้น (Exclusion) เช่น การกำหนดสิทธิในการใช้เฉพาะคนในชุมชนเท่านั้น ซึ่งการใช้จะต้องไม่ทำลายต้นทุนทรัพยากรเดิมที่มีอยู่ หรือการต่อต้านคนภายนอกที่จะมาใช้ทรัพยากรอย่างล้างผลาญ
นอกจากแง่มุมในเชิงวัฒนธรรมและเศรษฐศาสตร์ศีลธรรมแล้ว กลุ่มที่สนใจเรื่องสิทธิทรัพยากรร่วมของชุมชน ในส่วนของนักรัฐศาสตร์ เช่น Osrom (1991) หรือนักชีววิทยา เช่น Dawkins (1989,อ้างในสุธาวัลย์,2542) ได้ให้ความสนใจในแง่ประโยชน์ของปัจเจกในระยะยาว โดยวิเคราะห์ว่า
ปัจเจกได้ประเมินถึงผลประโยชน์ต่อระบบสิทธิในการจัดการทรัพยากรในรูปแบบต่างๆ ซึ่งหากเป็นแบบทรัพยากรเสรี หรือกรรมสิทธิ์ปัจเจก ท้ายที่สุดทรัพยากรก็จะถูกทำลายหมด และหวนกลับมากระทบต่อตัวปัจเจกเอง ดังนั้นเมื่อมองผลประโยชน์ที่จะได้ในระยะยาว ระบบการจัดการทรัพยากรส่วนรวมของชุมชน จะเป็นแนวทางที่มีประสิทธิภาพและประสิทธิผลมากกว่า
อย่างไรก็ตาม สภาวะของระบบทรัพย์สินส่วนรวมของชุมชนก็ไม่ได้มีความคงที่ แต่เปลี่ยนแปลงไปตามปฏิสัมพันธ์กับรัฐและระบบทุน ปัญหาที่เกิดกระทบต่อระบบทรัพย์สินส่วนรวมมีหลายแบบ ดังเช่น นโยบายรัฐที่ยึดอ้างกรรมสิทธิ์ของรัฐเหนือระบบทรัพยากรร่วมของชุมชน โดยการประกาศเขตป่าทับที่ชุมชน ทำให้กฎเกณฑ์ของชุมชนขาดความศักดิ์สิทธิ์ เมื่อเผชิญกับอำนาจรัฐที่เข้าแย่งชิงทรัพยากร มีปรากฏการณ์จำนวนมากที่ชี้ให้เห็นว่า ระบบสิทธิ์ร่วมกลายสภาพเป็นพื้นที่เสรี เนื่องจากรัฐนอกจากจะไม่รับรองสิทธิชุมชนต่อทรัพยากรส่วนรวมแล้ว ยังสนับสนุนให้ภายนอก หรือแม้แต่รัฐเองเข้ามาตักตวงทรัพยากรของชุมชน ราวกับว่าเป็นทรัพยากรเสรี ในขณะเดียวกันรัฐก็ไม่ได้ดำเนินการจัดการทรัพยากรอย่างยั่งยืน หรือสนับสนุนให้เอกชนเข้าตักตวงผลประโยชน์จากทรัพยากรของชุมชน ดังนั้นกระบวนการที่รัฐยึดทรัพยากรของชุมชน จึงเป็นการเปลี่ยนสภาพจากทรัพยากรร่วมของชุมชน มาสู่ทรัพยากรรัฐ ซึ่งในทางพฤติกรรมก็เป็นพื้นที่เสรีนั่นเองเพราะรัฐควบคุมไม่ถึง ขณะเดียวกันก็ถ่ายโอนสิทธิการใช้ดังกล่าวให้กับเอกชนเข้าแสวงหาผลประโยชน์ โดยที่รัฐยังคงถือกรรมสิทธิ์อยู่
นอกจากรัฐ แล้วการแทรกแซงของกลไกตลาดก็เป็นเงื่อนไขสำคัญที่ทำให้ระบบทรัพยากรร่วมของชุมชนกลายสภาพเป็นทรัพยากรเสรี หรือกรรมสิทธิ์แบบปัจเจก ซึ่งทำให้เกิดความแตกต่างกันในเชิงเศรษฐกิจและสังคมในชุมชน จนทำให้กลไกของชุมชนในการจัดการทรัพยากรไม่สามารถทำงานได้ ซึ่งการรุกของกลไกตลาดจะสัมพันธ์กับนโยบายของรัฐเสมอ
แต่อย่างไรก็ตาม ชุมชนก็สามารถเปลี่ยนทรัพยากรเสรี หรือ Open Access ให้กลายเป็นระบบทรัพย์สินร่วมได้ โดยใช้หลักการ จัดการแบบมีส่วนร่วม ที่ต้องคำนึงถึงปัจจัยหลายประการ ได้แก่
1) ธรรมชาติของทรัพยากร ว่าเป็นทรัพยากรที่มีขอบเขตชัดเจนไหม
2) เงื่อนไขความต้องการต่อทรัพยากร หากขาดแคลนก็มีปัญหาจัดการยาก
3) ลักษณะผู้ใช้ทรัพยากร เป็นกลุ่มเล็กก็ง่ายต่อการจัดการ
4) ระบบกฎหมายและการเมือง ว่าชุมชนท้องถิ่นมีโอกาสจัดตั้งองค์กรท้องถิ่นขนาดไหน หรือถูกปิดกั้น (Bromley and Cernea 1989, อ้างในสันติพงษ์, 2541)
งานศึกษาในประเทศไทย เรื่องชุมชนกับทรัพยากรที่ศึกษาโดยคนไทยและชาวต่างประเทศมีพอสมควร เช่น อุไรวรรณ (2528) Phillip Hirsch (1989,1993)Kunstadter (1978) แต่งานศึกษาที่ทำให้เรื่องระบบทรัพยากรร่วมเป็นประเด็นน่าสนใจขึ้นมา หรือให้ความชัดเจนเรื่องสิทธิชุมชนต่อทรัพยากรในมุมมองระบบกรรมสิทธิ์ร่วม เริ่มต้นจากงานวิจัยเรื่องวิวัฒนาการบุกเบิกที่ทำกินฯ (เจิมศักดิ์,อ้างแล้ว) มาจนถึงเรื่องป่าชุมชน (เสน่ห์ และยศ,อ้างแล้ว) ในปี 2536 ที่เริ่มต้นกล่าวถึงสิทธิชุมชนในฐานะของระบบการจัดการร่วม มาจนถึงงานศึกษาของชูศักดิ์ (2538) ที่เสนอความเป็นสถาบันร่วมในการจัดการทรัพยากรระหว่างชุมชนกับรัฐ
และล่าสุดงานศึกษาของอานันท์ (2541) ที่ทบทวนแนวคิดเรื่องสิทธิการเข้าถึงทรัพยากร โดยแยกแยะให้เห็นถึงสิทธิเชิงซ้อน ทั้งการซ้อนหน่วยของสิทธิ เช่น สิทธิปัจเจก ครอบครัว ชุมชน ระหว่างชุมชน และรัฐ ภายใต้ระบบการจัดการร่วมของชุมชน เช่น ที่นาเป็นของปัจเจก แต่ทรัพยากร กบ เขียด ปลาในนา เพื่อนบ้านก็สามารถมาใช้ประโยชน์ได้ ซึ่งสิทธิเหล่านี้วางอยู่บนพื้นฐานที่หลากหลาย เช่น สิทธิการใช้หรือการจัดการ สิทธิธรรมชาติ สิทธิหน้าหมู่ เป็นต้น โดยอานันท์ได้เสนอว่า
สิทธิชุมชน ก็เป็นข้อตกลงร่วมของชุมชนในการจัดการทรัพยากรซึ่งก็จะมีลักษณะเฉพาะไปตามทรัพยากรแต่ละประเภท สิทธิชุมชนจึงมีความหลากหลายและยืดหยุ่นสูง เพราะกฎเกณฑ์ของชุมชนก็ปรับสภาพไปตามเงื่อนไขปัจจัยที่มากระทบ ความซับซ้อนของสิทธิจะก่อให้เกิดการมีส่วนร่วมของชุมชน การตรวจสอบถ่วงดุล ซึ่งยศ (2542) ได้อธิบายถึงการซับซ้อนของสิทธิว่าเป็นปฏิบัติการทางวัฒนธรรม ที่เป็นพลวัตและการซ้อนทับของระบบกรรมสิทธิ์ในรูปแบบที่หลากหลาย ซึ่งดำรงอยู่ในสังคมแห่งใดแห่งหนึ่ง ท่ามกลางความขัดแย้ง การเปลี่ยนแปลงและการเจรจาต่อรองที่ดำเนินไปอย่างต่อเนื่องตลอดเวลา ระหว่างสมาชิกของชุมชนด้วยกันเองและระหว่างชุมชนกับอำนาจภายนอก
ยศได้ยกตัวอย่างระบบทรัพยากรร่วมของสังคมปกากะญอว่ามีหลากหลาย ป่าและแหล่งน้ำเป็นทรัพยากรร่วม ชุมชนมีประเพณี กฎเกณฑ์การใช้เคร่งครัด จำกัดสิทธิบุคคลภายนอก แต่ที่นา ไร่ เป็นกรรมสิทธิ์ส่วนบุคคล แต่จุดที่น่าสนใจก็คือ กรรมสิทธิ์บุคคลดังกล่าวก็หาใช่กรรมสิทธิ์เบ็ดเสร็จ (Absolute Rights) แบบตะวันตกที่กีดกันสิทธิ์ (Exclusion) ผู้อื่นเด็ดขาดไม่ ในทางตรงข้ามกลับมีหลักการ การให้สิทธิ (Inclusion) เช่น หนุ่มสาวที่เพิ่งแต่งงาน ลูกกำพร้า คนยากไร้ สามารถเรียกร้องสิทธิ์ในการเข้าถึงทรัพยากรได้ คือ ขอที่นา ที่ไร่มาทำกิน ด้วยการขอร้องต่อชุมชนผ่านผู้นำ
อย่างไรก็ตาม การใช้แนวคิดเรื่องระบบทรัพยากรส่วนรวม จำเป็นจะต้องพิจารณาถึงเครือข่ายชุมชนและทรัพยากรประเภทนั้นๆ อย่างละเอียดรอบคอบและเป็นพลวัต หาไม่แล้วจะนำไปสู่ความสับสนในการวิเคราะห์และเสนอทิศทางที่ผิดพลาด ดังเช่น งานวิจัยเรื่องทะเลชุมชน (กังวาล, 2542) ที่เสนอเรื่องสิทธิประมงหน้าบ้าน (บ้านใครบ้านมัน-ผู้เขียน) ต่อทรัพยากรทะเล ซึ่งเป็นความสับสนในการใช้หลักสิทธิร่วม (Commons) เพราะระบบการพึ่งพิงทรัพยากรทางทะเลของชาวประมงพื้นบ้านไม่สามารถที่จะจำกัดขอบเขตชุมชนใดชุมชนหนึ่งได้ เนื่องจากวิถีการประมงสัมพันธ์กับระบบนิเวศทะเลตลอดชายฝั่ง และทรัพยากรทางทะเลยากที่จะกำหนดขอบเขตชัดเจนตามกลุ่มบ้านดังเช่นทรัพยากรบนบกได้ ระบบสิทธิชุมชนต่อทรัพยากรทะเลจึงแตกต่างจากป่าชุมชนอย่างมาก ข้อเสนอประมงหน้าบ้านจึงไม่สอดคล้องกับสภาพชุมชนและทรัพยากรที่เป็นจริงเท่าใดนัก
โดยรวมแล้ว ระบบทรัพยากรร่วม (Common Property Resources) ของชุมชน เป็นกรอบใหญ่ที่ชุมชนใช้จัดการทรัพยากร โดยสร้างข้อตกลง กติกา ทั้งที่เกิดจากประเพณี เป็นข้อตกลงทางการ ในการจัดความสัมพันธ์ระหว่างสมาชิกชุมชน ระหว่างชุมชน และกับภายนอก ต่อการใช้ การจัดการทรัพยากร ซึ่งมีความหลากหลายไปแต่ละชนิด ประเภท และสถานะของทรัพยากรนั้นๆ ซึ่งฐานคิดของการสร้างข้อตกลงอาจจะเป็นเรื่องของหลักเศรษฐศาสตร์ศีลธรรม หรือหลักประโยชน์นิยมที่สมาชิกในชุมชนเห็นประโยชน์ที่จะได้ในระยะยาวก็ตามที และภายใต้ระบบทรัพยากรร่วมก็จะมีสิทธิเชิงซ้อนหลายแบบ ไม่ว่าจะเป็นสิทธิปัจเจก ครอบครัว ชุมชน สาธารณะ ที่สัมพันธ์กันอย่างหลากหลาย
กระบวนการสร้างข้อตกลงร่วมของชุมชนในการจัดความสัมพันธ์ของสิทธิต่อทรัพยากร เกิดขึ้นจากกระบวนการเรียนรู้ของชุมชน ที่เชื่อมโยงกับเงื่อนไขปัจจัยภายนอกที่เปลี่ยนแปลงตลอดเวลา ทั้งจากนโยบายรัฐ กลไกตลาด ในหลายกรณีกลไกภายนอก เช่น การเข้ามาของระบบสิทธิปัจเจก การอ้างกรรมสิทธิ์ของรัฐ และการแทรกแซงอื่นๆ ได้ทำให้ระบบทรัพยากรร่วมเปลี่ยนแปลงไป ชุมชนที่เข้มแข็งอาจสามารถนำระบบกรรมสิทธิ์ประเภทต่างๆ เข้ามาอยู่ในระบบทรัพยากรร่วมที่ชุมชนจัดการบนฐานความเท่าเทียมและยั่งยืนได้ แต่หลายชุมชนที่ระบบสิทธิเปลี่ยนไปในตรงกันข้าม จนเกิดความขัดแย้ง ความแตกต่างในการเข้าถึง และครอบครองทรัพยากร อันส่งผลต่อทำลายสถาบันชุมชนได้ในที่สุด นั่นย่อมหมายถึงการแตกสลายของระบบการจัดการทรัพยากรร่วม ที่อาจกลายสภาพเป็นกรรมสิทธิ์ปัจเจก และพื้นที่เสรี (Open access) แต่ในหลายกรณีชุมชนเองก็อาจสามารถเปลี่ยนสภาพทรัพยากรเสรีให้กลายเป็นระบบทรัพยากรร่วมขึ้นมาได้ ขึ้นอยู่กับความสำคัญของทรัพยากรนั้นๆ ต่อชุมชน
ดังนั้นระบบสิทธิทรัพยากรร่วมของชุมชน หรือสิทธิชุมชนต่อการจัดการทรัพยากร เป็นทั้งกระบวนการต่อสู้ และเป็นสถาบันการจัดการทรัพยากรที่สำคัญของชุมชนที่มีพลังในการจัดการอย่างยั่งยืนภายใต้เงื่อนไขที่เหมาะสม โดยเป็นการเปิดมิติมุมมองใหม่ต่อระบบการจัดการทรัพยากรเดิม ที่เน้นกรรมสิทธิ์ของรัฐ และปัจเจก อันเป็นสาเหตุสำคัญของความเสื่อมโทรมทรัพยากรธรรมชาติ และช่องว่างของสถานะความเป็นอยู่ของกลุ่มคนต่างๆ ที่มีโอกาสเข้าถึงทรัพยากรไม่เท่าเทียมกัน
แต่ทิศทางนโยบายและองค์ความรู้การจัดการทรัพยากรกระแสหลักกลับเป็นไปในทิศทางตรงกันข้าม ยิ่งทรัพยากรเสื่อมโทรมยิ่งใช้ระบบกรรมสิทธิ์รัฐและปัจเจกเข้าจัดการ โดยเฉพาะในกระแสเสรีนิยมใหม่ (Neo-Liberalism) ที่ผลักดันให้ถ่ายโอนระบบกรรมสิทธิ์ของรัฐต่อทรัพยากรทั้งดิน น้ำ ป่า สู่กรรมสิทธิ์ปัจเจก หรือเปลี่ยนถ่ายการผูกขาดจากรัฐสู่เอกชน (Privatization) และเคลื่อนย้ายภายใต้ระบบตลาดเสรี ซึ่งจะเป็นการทำลายระบบการจัดการทรัพยากรร่วมของชุมชนที่มีความยืดหยุ่น หลากหลาย เหมาะสมกับภูมินิเวศวัฒนธรรมนั้นๆ หรือเป็นการละเมิดสิทธิชุมชนต่อทรัพยากร และเมื่อระบบร่วมล้มเหลวส่งผลต่อความอยู่รอดของชุมชน ก็อาจกล่าวได้ว่า นโยบายรัฐหรือทุนได้ละเมิดสิทธิมนุษยชนของปัจเจกและชุมชน
กล่าวโดยสรุปแล้ว สิทธิชุมชน จึงเป็นทั้งแนวคิดและยุทธศาสตร์การเคลื่อนไหวของประชาชนที่เผชิญปัญหาทางโครงสร้างจากรัฐและทุนที่ทำลายความอยู่รอดของชุมชน ซึ่งชุมชนอาศัยรากฐานทางทรัพยากร วัฒนธรรม ระบบเศรษฐกิจของตนเองที่เหมาะสมกับภูมินิเวศวัฒนธรรม และเงื่อนไขทางสังคมของตนเอง เมื่อทรัพยากรถูกทำลาย ความเป็นชาติพันธุ์และวัฒนธรรมเฉพาะถูกกลืนกลาย หรือระบบเศรษฐกิจ การเมืองที่พึ่งตนเองถูกครอบงำให้พึ่งพาต่อภายนอก อันทำให้ชีวิตความเป็นอยู่ย่ำแย่ ศักดิ์ศรีของชุมชนถูกละเมิด นัยของสิทธิชุมชนจึงเป็นการปรับความสัมพันธ์ทางอำนาจระหว่างชุมชน กับรัฐและสังคมให้นำมาสู่ความเท่าเทียม และยอมรับความหลากหลายของสังคม (Pluralistic Society) ซึ่งมีความลึกซึ้ง ชัดเจนกว่าวาทกรรมเรื่องการมีส่วนร่วมของประชาชน การกระจายอำนาจ ประชาสังคม ที่ปัจจุบันถูกรัฐบิดเบือนจนขาดพลังในการต่อสู้ในปัจจุบัน
สิทธิชุมชนได้ถือกำเนิดขึ้นมาจากฐานปรัชญาชุมชนนิยม อันเป็นนวัตกรรมทางสังคมจากภาคประชาชน ซึ่งแนวคิดดังกล่าวมีพลวัต มีการลื่นไหลไปตามขบวนการต่อสู้ที่ประชาชนสร้างวัฒนธรรมสิทธิชุมชนขึ้นมาในบริบทเงื่อนไขที่แตกต่างกัน ซึ่งมีการศึกษาจากนักวิชาการหลากหลายสาขา ใน 2 ระดับสำคัญ คือ
สิทธิชุมชนในฐานะอุดมการณ์การเคลื่อนไหวภาคประชาชน ภายใต้ความขัดแย้งเชิงโครงสร้าง ที่รัฐและทุนได้กันชุมชนออกไปสู่ชายขอบในเชิงอำนาจ แต่ก็ผนวกกลืนกลายวัฒนธรรมให้มาสู่กระแสหลัก อุดมการณ์สิทธิชุมชนจึงเกิดขึ้นเพื่อการปรับความสัมพันธ์ทางอำนาจกับรัฐ ทุน สังคม และชุมชน ให้เกิดความเท่าเทียม และทลายระบบการผูกขาดทั้งด้านนโยบาย ความรู้ การจัดการที่มีอยู่ ให้เกิดความหลากหลายทางสังคมและวัฒนธรรม ที่ชุมชนสามารถกำหนดตัวตน ตำแหน่งแห่งที่ทางสังคมได้อย่างมีศักดิ์ศรี สิทธิชุมชนในฐานกระบวนการเคลื่อนไหวทางสังคมและวัฒนธรรมดังกล่าว จึงมีความหลากหลายตามเงื่อนไข บริบทของชุมชน เช่น สิทธิชุมชนต่อทรัพยากร วัฒนธรรม เศรษฐกิจ การปกครองตนเอง โดยทั้งนี้ชุมชนได้ใช้ยุทธศาสตร์หลายแบบ ทั้งการผลักดันเชิงนโยบายโดยตรง การสู้ทางวาทกรรม การใช้อัตลักษณ์ทางชาติพันธุ์ วัฒนธรรม เป็นตัวขยายพื้นที่ทางสังคม เพื่อปรับความสัมพันธ์ทางอำนาจ ดังนั้นสิทธิชุมชนในแนวคิดดังกล่าว จึงมีความสำคัญที่จะใช้ศึกษาทั้งรูปแบบการละเมิดสิทธิ กระบวนการนิยามสิทธิของชุมชน การใช้ยุทธศาสตร์สิทธิชุมชนในการต่อสู้
จากฐานคิดระดับดังกล่าว ได้เชื่อมโยงมาถึงรูปธรรมของสิทธิต่อการจัดการทรัพยากร อันเป็นประเด็นสำคัญของการละเมิดสิทธิชุมชนในปัจจุบัน ซึ่งจากการศึกษาถึงระบบการจัดการทรัพยากรของชุมชนทั่วโลก พบว่า นอกเหนือจากระบบกรรมสิทธิ์ของรัฐ และปัจเจกในการจัดการทรัพยากรที่เป็นกระแสหลักทั่วโลกที่นับว่าจะประสบความล้มเหลวทุกขณะ ปรากฏว่าชุมชนได้พัฒนาระบบการจัดการทรัพยากรร่วมบนพื้นฐานความยั่งยืนและเป็นธรรมขึ้นมา อันเป็นการโต้แย้งแนวคิดที่ว่า หากไม่มีกรรมสิทธิ์รัฐและปัจเจกแล้วทรัพยากรจะถูกทำลายเพราะไม่มีใครเป็นเจ้าของ
งานศึกษาด้านทรัพยากรร่วมได้ชี้ให้เห็นถึงความซับซ้อนของสิทธิ และพลวัตที่ชุมชนปรับตัวในการจัดการทรัพยากร ซึ่งชุมชนจะจัดความสัมพันธ์ทางสังคมผ่านทรัพยากรให้เกิดความยั่งยืนทั้งในเชิงเศรษฐกิจ สังคม และฐานทรัพยากรได้อย่างไรนั้น สัมพันธ์กับเงื่อนไขปัจจัยจากนโยบายรัฐและทุนที่เข้ามากระทำ แต่สิ่งที่งานวิจัยทั้งหมดยืนยันตรงกันว่า หากจะมองการจัดการทรัพยากรอย่างยั่งยืนหลีกเลี่ยงไม่ได้ที่จะให้ความสำคัญ และสนับสนุนระบบการจัดการทรัพยากรร่วม เพื่อมาถ่วงดุลระบบการจัดการกรรมสิทธิ์รัฐและปัจเจก หรือมาจัดความสัมพันธ์เชิงซ้อนอย่างไร ซึ่งยากที่จะหาสูตรสำเร็จได้ โดยเป็นโจทย์ที่ท้าทายที่เราจะต้องพยายามทำความเข้าใจถึงพลวัตและยกระดับเป็นแนวทางนโยบายและกฎหมายให้ได้
ท้ายที่สุดการทำความเข้าใจและพัฒนาระบบสิทธิชุมชน ยังได้ถูกคาดหวังถึงทิศทางข้างหน้าดังที่เสน่ห์ (2542) กล่าวว่า สิทธิชุมชนมิใช่เป็นสิทธิที่ชุมชนใช้ปกปักรักษาทรัพยากร หรือตัวตนของตนเองเท่านั้น แต่ยังเป็นสิทธิที่ชุมชนจะสร้างประโยชน์ให้แก่สังคมไม่ว่าจะเป็นการจัดการทรัพยากร ภูมิปัญญาท้องถิ่น และอื่นๆ อันสอดคล้องกับหลักการ ของการสร้างสิทธิที่ว่า สิทธิที่เจ้าของจะอ้างความชอบธรรมของตนเองได้ หาใช่เป็นสิ่งที่เจ้าตัวกำหนดฝ่ายเดียว แต่ต้องเป็นการยอมรับจากสังคมไปพร้อมกัน การสร้างการยอมรับโดยขบวนการเคลื่อนไหว ผลักดันเชิงนโยบาย การต่อสู้ทางวาทกรรมก็เป็นหนทางที่สำคัญ ซึ่งหากขบวนการสิทธิชุมชนได้ทำให้สังคมเห็นถึงผลประโยชน์ที่จะได้รับ หรือผนวก (Inclusion) สังคมได้ร่วมรับผลประโยชน์จากชุมชนบนพื้นฐานที่ไม่ไปละเมิดสิทธิชุมชน ขณะเดียวกันสังคมก็มีหน้าที่ที่จะสนับสนุนความเข้มแข็งชุมชนด้วย ก็จะทำให้สิทธิชุมชนจะมีความยั่งยืน อันจะเป็นหลักประกันสำคัญของสิทธิมนุษยชนในสังคมไทยในท้ายที่สุด
5. บทสรุป
กล่าวโดยสรุปพัฒนาการข้อถกเถียงเกี่ยวกับความหมายของขอบเขตของคำว่า "สิทธิมนุษยชน" แสดงให้เห็นพัฒนาการของสิทธิมนุษยชนในสังคมไทยที่เปลี่ยนแปลงไปตามบริบททางเศรษฐกิจ-การเมือง 4 ยุค โดยมีเปลี่ยนแปลงทั้งในเชิงปรัชญารากฐาน ขอบเขตความหมาย และปฏิบัติการที่แตกต่างกันออกไปคือ
ช่วงที่ 1 หลังสงครามโลกครั้งที่ 2 หรือยุคสงครามเย็น นิยามความหมายของสิทธิมนุษยชนภายใต้สิทธิของพลเมืองและสิทธิทางการเมือง หรือสิทธิทางแพ่งและทางการเมือง เป็นอุดมการณ์ทางการเมืองของฝ่ายเสรีนิยม ซึ่งปรากฏในปฏิญญาสากลว่าด้วยสิทธิมนุษยชน ดังจะเห็นได้จากความสนใจการละเมิดสิทธิมนุษยชนในรูปแบบซึ่งเกิดจาก ฐานะและการดำรงอยู่ของผู้ปกครองแบบเผด็จการทหาร ซึ่งใช้ตัวบทกฎหมายที่เป็นเครื่องมือในการใช้อำนาจของผู้ปกครองนั้น รวมทั้งผลการบังคับใช้ตามกฎหมายที่ก่อให้เกิดการจำกัดสิทธิเสรีภาพของประชาชน เช่น จำกัดสิทธิเสรีภาพของประชาชนในเรื่องการพิมพ์ การตรวจตราข่าวสารหนังสือพิมพ์ สิทธิในการมีส่วนร่วมทางการเมือง การเลือกตั้ง ฯลฯ
ช่วงที่ 2: ในบริบทสากล สิทธิมนุษยชนได้ขยายจากการมุ่งจำกัดอำนาจรัฐ ไปสู่สิทธิที่เรียกร้องต่อรัฐให้ดำเนินการทางสังคม หรือ "สิทธิในทางเศรษฐกิจและสังคม" ดังสิทธิมนุษยชนตามปฏิญญาสากลว่าด้วยสิทธิมนุษยชนในปี ค.ศ. 1948 แยกออกเป็นสองด้าน ได้แก่ สิทธิทางการเมืองและทางแพ่ง จากฝ่ายเสรีนิยม และสิทธิทางเศรษฐกิจและสังคม บนพื้นฐานของอุดมการณ์แบบเสมอภาคนิยม ซึ่งต่อมาได้ขยายไปสู่สิทธิในการพัฒนา สิทธิในการมีสันติภาพ สิทธิในสิ่งแวดล้อมที่บริสุทธิ์ หรือสิทธิในทรัพยากรธรรมชาติอันเป็นมรดกร่วมของมนุษยชาติ หรือเรียกรวมๆ ในนามสิทธิของประชาชน (People' Rights)
ช่วงที่ 3 ในสังคมไทยนักเคลื่อนไหวด้านสิทธิมนุษยชนได้ให้ความสนใจปัญหาการละเมิดสิทธิมนุษยชนที่เกิดจากปัญหาการพัฒนาเช่น ปัญหาของเกษตรกร ชาวนา ฯลฯ เน้นไปในเรื่องสิทธิทางเศรษฐกิจ สังคมและวัฒนธรรม โดยชี้ให้เห็นว่า ผลของการพัฒนาประเทศตามแผนพัฒนาเศรษฐกิจและสังคมแห่งชาติตั้งแต่ยุคจอมพลสฤษดิ์เป็นต้นมา ส่งผลให้ช่องว่างของการกระจายรายได้ภายในสังคมมีมากขึ้น คนในชนบทขาดสิ่งจำเป็นพื้นฐานอย่างเพียงพอ
ช่วงที่ 4 งานเขียนส่วนนี้ได้ชี้ให้เห็นการเกิดขึ้นของกระแสสิทธิชุมชน ซึ่งในปัจจุบัน รัฐและทุนได้รุกเข้าไปในพื้นที่ชายขอบของสังคม โดยเฉพาะการเข้าไปแย่งชิงฐานทรัพยากรธรรมชาติในชนบท กระแสสิทธิชุมชนจึงเกิดขึ้น โดยเป็นทั้งแนวคิดและยุทธศาสตร์การเคลื่อนไหวของประชาชนที่เผชิญปัญหาทางโครงสร้างจากรัฐและทุน ที่ทำลายความอยู่รอดของชุมชนซึ่งฐานทรัพยากร วัฒนธรรม ระบบเศรษฐกิจของตนเองในภูมินิเวศวัฒนธรรม เมื่อทรัพยากรถูกทำลาย ความเป็นชาติพันธุ์และวัฒนธรรมเฉพาะถูกกลืนกลาย ศักดิ์ศรีของชุมชนถูกละเมิด นัยของกระแสสิทธิชุมชนจึงเป็นความเคลื่อนไหวเพื่อปรับความสัมพันธ์ทางอำนาจระหว่างชุมชน กับรัฐและสังคมให้นำมาสู่ความเท่าเทียม และยอมรับความหลากหลายของสังคม
เอกสารอ้างอิง
กระทรวงการต่างประเทศ กรมองค์การระหว่างประเทศ.
2523. "ประมวลความตกลง อนุสัญญาระหว่างประเทศและหลักสากล เกี่ยวกับการส่งเสริมสิทธิมนุษยชนที่ประเทศไทยเป็นภาคีหรือให้การสนับสนุน", กระทรวงการต่างประเทศ : กรุงเทพฯ.
กระทรวงการต่างประเทศสหรัฐ.
2540. "รายงานการปฏิบัติด้านสิทธิมนุษยชนของประเทศต่างๆ ประจำปี พ.ศ. 2539" กระทรวงการต่างประเทศสหรัฐในส่วนที่เกี่ยวกับประเทศไทย : กรุงเทพฯ.
กลุ่มประสานงานศาสนาเพื่อสังคม.
2521. "กรรมกรอ้อมน้อยและปัญหาสิทธิมนุษยชน", กลุ่มประสานงานศาสนาเพื่อสังคม: กรุงเทพฯ.
2528 "สถานการณ์สิทธิมนุษยชน. 2528.", กลุ่มประสานงานศาสนาเพื่อสังคม : กรุงเทพฯ.
กุลพล พลวัน,
2538 "ปัญหาการคุ้มครองสิทธิมนุษยชนโดยสหประชาชาติ 2487- 2516. ", วิทยานิพนธ์ นิติศาสตร์มหาบัณฑิต, จุฬาลงกรณ์มหาวิทยาลัย : กรุงเทพฯ.
2538. "พัฒนาการแห่งสิทธิมนุษยชน", สำนักพิมพ์วิญญูชน : กรุงเทพฯ. เกริกเกียรติ พิพัฒน์เสรีธรรม. 2521. "ที่ดินกับชาวนา "ปฏิรูป" หรือ "ปฏิวัติ", จุฬาลงกรณ์มหาวิทยาลัย : กรุงเทพฯ.
2528. "การเปลี่ยนแปลงทางเศรษฐกิจกับปัญหาสิทธิมนุษยชนในประเทศไทย", เจริญวิทย์การพิมพ์ : กรุงเทพฯ.
โกศล โสภาคย์วิจิตร์.
2520. "การคุ้มครองสิทธิมนุษยชนตามกฎหมายระหว่างประเทศ", คณะนิติศาสตร์จุฬาลงกรณ์มหาวิทยาลัย : กรุงเทพฯ, 2520.
2523. รายงานผลการวิจัย "การคุ้มครองสิทธิมนุษยชนตามกฎหมายไทย", กรุงเทพฯ.
คณะกรรมการประสานงานองค์กรพัฒนาเอกชน(กป.อพช.).
2540. "เหลียวหลังแลหน้าองค์กรพัฒนาเอกชนบนเส้นทางงานพัฒนา", คณะกรรมการประสานงานองค์กรพัฒนาเอกชน กรุงเทพฯ.
2529. "ประสบการณ์และแนวคิดงานสิทธิมนุษยชนในชนบท", เอกสารประกอบการสัมมนาวิชาการประจำปี กป.อพช.เขตอีสานใต้ 20-23/11/29 เนท จ.สุรินทร์ และกป.อพช.ภาคอีสาน 12-14/12/29 ท่าพระ จ.ขอนแก่น.
คณะกรรมการประสานงานองค์การสิทธิมนุษยชนในประเทศไทย(กปส.).
2527. "สิทธิราษฏรไทย",คณะกรรมการประสานงานองค์การสิทธิมนุษยชนในประเทศไทย(กปส.): กรุงเทพฯ.
2539. "สถานการณ์สิทธิมนุษยชน ปี 2539 " คณะกรรมการประสานงานองค์กรสิทธิมนุษยชน(กปส.): กรุงเทพฯ.
2540. "สิทธิมนุษยชน", รวบรวมโดย คณะกรรมการประสานงานองค์กรสิทธิมนุษยชน(กปส.): กรุงเทพฯ.
โครงการศึกษาทางเลือกเพื่อการพัฒนา.
2539. "สิทธิมนุษยชนกับการพัฒนาสังคม" เอกสารประกอบการสัมมนา จัดโดยโครงการศึกษาทางเลือกการพัฒนา สถาบันวิจัยสังคม, ศูนย์ศึกษาการพัฒนาสังคม คณะรัฐศาสตร์จุฬาลงกรณ์มหาวิทยาลัย ร่วมกับ คณะกรรมการประสานงานองค์การสิทธิมนุษยชน 6 กันยายน พ.ศ. 2539.
จรัญ โฆษณานันท์.
2528. "กฎหมายกับสิทธิเสรีภาพในสังคมไทย : เส้นขนานจาก 2475", กลุ่มประสานงานศาสนาเพื่อสังคม : กรุงเทพฯ.
2538. เอกสารประกอบการสัมมนาเรื่อง "ปัญหาสิทธิมนุษยชน วิถีเอเชีย และวัฒนธรรมไทย" จัดโดย ศูนย์ศึกษาการพัฒนาสังคม คณะรัฐศาสตร์จุฬาลงกรณ์มหาวิทยาลัย และคณะอนุกรรมการวิจัยวัฒนธรรม : กรุงเทพฯ, 21-22 กันยายน.
จอนห์ (John Stuart Mill). 2530. "ความเรียงว่าด้วยเสรีภาพ", สำนักงานคณะกรรมการวิจัยแห่งชาติจัดแปลและจัดพิมพ์: กรุงเทพฯ.
เจริญ คัมภีรภาพ.
2529. รายงานวิจัย "สิทธิมนุษย์ : ทฤษฎีและการปฏิบัติในสังคมไทย", สถาบันไทยคดีศึกษา มหาวิทยาลัยธรรมศาสตร์ : กรุงเทพฯ, 2529.
2531. รายงานการศึกษาเรื่อง "เส้นทางเสริมสร้างสิทธิมนุษยชน", มูลนิธิเพื่อการศึกษาประชาธิปไตยและการพัฒนา และมูลนิธิเอเชีย: กรุงเทพฯ.
ฉัตรทิพย์ นาถสุภา.
2541. ลัทธิเศรษฐกิจการเมือง, สำนักพิมพ์แห่งจุฬาลงกรณ์มหาวิทยาลัย: กรุงเทพฯ.
ฉัตรทิพย์ นาถสุภา และคณะ.
2541. ทฤษฎีและแนวคิด เศรษฐกิจชุมชนชาวนา, โครงการวิถีทรรศน์ ชุดภูมิปัญญา ลำดับที่ 7, สำนักงานกองทุนสนับสนุนการวิจัย: กรุงเทพฯ.
เฉลิมเกียรติ ผิวนวล. 2530. ปรัชญาสิทธิมนุษยชน และพันธกรณีในสังคมไทย, กลุ่มประสานงานศาสนาเพื่อสังคม, กรุงเทพฯ.
ชัชชัย คุ้มทวีพร. 2540. จริยศาสตร์:ทฤษฎีและการวิเคราะห์ปัญหาจริยธรรม, สำนักพิมพ์เคล็ดไทย, กรุงเทพฯ.
ไชยรัตน์ เจริญสินโอฬาร. 2540. ขบวนการเคลื่อนไหวทางสังคมรูปแบบใหม่/ขบวนการเคลื่อนไหวประชาสังคมในต่างประเทศ, กรุงเทพฯ :ศูนย์วิจัยและผลิตตำรามหาวิทยาลัยเกริก.
ชไมพรรณ สุวัตถี. 2532. บทบาทสถานภาพขององค์กรสิทธิมนุษยชนในการเมืองไทย, วิทยานิพนธ์รัฐศาสตร์มหาบัณฑิต คณะรัฐศาสตร์ มหาวิทยาลัยธรรมศาสตร์.
ทองใบ ทองเปาด์. 2530. สิทธิมนุษยชน : สิทธิเสรีภาพพื้นฐานของมนุษยชน 12 ข้อ สิทธิของพลเมืองในคดีอาญา, โรงพิมพ์ปากเพรียวการช่าง 2 : สระบุรี.
ณฐกร ศรีแก้ว. 2541. กลไกสิทธิมนุษยชนในสังคมไทยในรอบ 50 ปี (ฉบับร่าง), สมาคมสิทธิเสรีภาพของประชาชน และคณะทำงานไทยเพื่อจัดตั้งกลไกสิทธิมนุษยชนระดับภูมิภาคอาเซียน.
นพนิธิ สุริยะ. 2537. สิทธิมนุษยชน (แก้ไขเพิ่มเติม), สำนักพิมพ์วิญญูชน : กรุงเทพฯ.
นิพนธ์ พัวพงศกร และคณะ. 2538. "กลุ่มเศรษฐกิจของชาวบ้าน : ความสำเร็จและการอยู่รอด". รายงานประกอบการประชุมวิชาการประจำปี 2538.มูลนิธิสถาบันวิจัยเพื่อการพัฒนาประเทศไทย 9-10 ธันวาคม.
บันลือ คงจันทร์. 2533. สิทธิประชาชนทั่วไป, สมาคมสิทธิเสรีภาพของประชาชน(สสส.) : กรุงเทพฯ.
บัณฑิต ธนชัยเศรษฐวุฒิ. 2540. บทวิเคราะห์ความรุนแรงของสถานการณ์ความปลอดภัยในสถานประกอบการ บทเรียนจากเพลิงนรกเคเดอร์ ถึงรอเยล จอมเทียน. ใน มูลนิธิอารมณ์พงศ์พงัน. คนปลอดภยต้องมาก่อน , หน้า 1-30. กรุงเทพมหานคร : จัดพิมพ์โดยมูลนิธิอารมณ์ พงศ์พงัน, 2540.
ประชาปสนนธมโน(พระ) มหาศักดิ์ เตชสีโล(พระ) และนิพนธ์ แจ่มดวง. ม.ป.ป. รายงานการวิจัยเรื่อง "สิทธิมนุษยชนกับงานของพระสงฆ์ในชนบท", ม.ป.ท.ประเสริฐศุภมาตรา, ขุน .2477. หนังสือว่าด้วยกฎหมายภาคสิทธิ, โรงพิมพ์นิติศาสตร์ : กรุงเทพฯ.
พจนา จันทรสันติ(แปล). 2540. หลักการ สิทธิมนุษยชนแห่งเอเชีย หลักการ ของประชาชน (Asian Human Rights Commission Asian Legal Resource Centre) ประกาศ ณ เมืองกวางจู เกาหลีใต้ 17 พฤษภาคม พ.ศ. 2540.
มหาวิทยาลัยธรรมศาสตร์ คณะสังคมวิทยาและมานุษยวิทยา. 2530. สัมมนาสิทธิมนุษยชนและสิทธิเพื่อปวงชน: พิจารณาจากสังคมไทย (เอกสาร), สมาคมสังคมวิทยาและมานุษยวิทยา : กรุงเทพฯ.
มหาวิทยาลัยธรรมศาสตร์ สำนักเสริมศึกษาและบริการสังคม, เอกสารประกอบการฝึกอบรม. 2530. สังคมศาสตร์เพื่อการพัฒนา : สิทธิมนุษยชนในสังคมไทย, กรุงเทพฯ.
มาลี พฤกษ์พงศาวดี และอัญมณี บูรกานนท์.
2526. สถานการณ์ทั่วไปทางสิทธิมนุษยชนของเยาวชนในประเทศไทย, สถาบันไทยคดีศึกษา คณะนิติศาสตร์ คณะเศรษฐศาสตร์ มหาวิทยาลัยธรรมศาสตร์ และมูลนิธิโครงการตำราสังคมศาสตร์และมนุษยศาสตร์: กรุงเทพฯ.
2527. ประวัติกฎหมายคุ้มครองแรงงานเด็กในประเทศอังกฤษและสิทธิทางด้านแรงงาน : ปัจจัยพื้นฐานของสิทธิมนุษยชน, คณะนิติศาสตร์ มหาวิทยาลัยธรรมศาสตร์ : กรุงเทพฯ, ม.ป.ป.
มาลี พฤกษ์พงศาวดี และสุดารัตน์ ศุภพิพัฒน์.
2527. การแสวงหาประโยชน์ทางเพศจากสตรีไทย กับปัญหาสิทธิมนุษยชน, สถาบันไทยคดีศึกษา และมูลนิธิโครงการตำราสังคมศาสตร์และมนุษยศาสตร์ มหาวิทยาลัยธรรมศาสตร์ : กรุงเทพฯ.
วีระพล สุวรรณนันต์ และจตุพร วงษ์ทองสรรค์. 2526. สิทธิมนุษยชน : สิทธิผู้บริโภค, สถาบันไทยคดีศึกษา คณะนิติศาสตร์ คณะเศรษฐศาสตร์ มหาวิทยาลัยธรรมศาสตร์ และมูลนิธิโครงการตำราสังคมศาสตร์และมนุษยศาสตร์ : กรุงเทพฯ.
ศราวุฒิ ประทุมราช และสุรัสวดี หุ่นพยนต์.
2541. สถานการณ์สิทธิมนุษยชนในสังคมไทยในรอบ 50 ปี (ฉบับร่าง), สมาคมสิทธิเสรีภาพของประชาชน. สถาบันกลางช่วยเหลือประชาชนทางกฎหมาย.
2530. สรุปผลการสัมมนาเรื่อง การให้ความช่วยเหลือประชาชนทางกฎหมายกับงานส่งเสริมสิทธิมนุษยชนในประเทศไทย จัดโดย สภาผู้แทนราษฏร ศูนย์นิติศาสตร์ คณะนิติศาสตร์ มหาวิทยาลัยธรรมศาสตร์ สถาบันกลางช่วยเหลือประชาชนทางกฎหมาย คณะกรรมการประสานงานองค์กรสิทธิมนุษยชน (กปส.) หนังสือพิมพ์มติชน 21-23 กันยายน พ.ศ. 2530.
สมพจน์ สมบูรณ์.
2524. พระศาสนจักรกับสิทธิมนุษยชน, เจริญวิทย์การพิมพ์: กรุงเทพฯ. สมาคมสิทธิเสรีภาพของประชาชน(สสส.).
2531. เอกสารประกอบการสัมมนาเรื่อง " 15 ปี สิทธิเสรีภาพของประชาชนและแนวโน้มในอนาคต" วันที่ 10-11 ธันวาคม พ.ศ. 2531.
สุธาวัลย์ เสถียรไทย,ปิ่นแก้ว เหลืองอร่ามศรี, สุธาริน คูณผล และชูศักดิ์ วิทยาภัค. 2538. แนวคิดและวรรณกรรมที่เกี่ยวกับสิทธิในทรัพยากรกับปัญหาสิ่งแวดล้อมและทรัพยากรธรรมชาติในประเทศไทย, สถานภาพไทยศึกษา : การสำรวจเชิงวิพากษ์, สำนักงานกองทุนสนับสนุนการวิจัยสุธาวัลย์ เสถียรไทย. 2542. ชีววิทยาและเศรษฐศาสตร์ว่าด้วยเรื่องสิทธิ (Property rights): ความสัมพันธ์เกี่ยวกับการใช้ทรัพยากรธรรมชาติและสิ่งแวดล้อมร่วมกัน, จากวิกฤติเศรษฐกิจสู่ประชาสังคม, หนังสือที่ระลึกครบรอบ 60 ปี อาจารย์อัมมาร สยามวาลา, นิพนธ์ พัวพงศกร (บรรณาธิการ) คณะเศรษฐศาสตร์ มหาวิทยาลัยธรรมศาสตร์, พฤษภาคม.
สุวิชช พันธเศรษฐ์. 2511. องค์การสหประชาชาติกับปฏิญญาสากลว่าด้วยสิทธิมนุษย์, โรงพิมพ์อักษรบริการ: พระนคร.
เสถียร วิชัยลักษณ์. 2496. กฏบัตรสหประชาชาติกับปฏิญญาสากลว่าด้วยสิทธิมนุษยชน , โรงพิมพ์นิติเวชช์: พระนคร.
เสน่ห์ จามริก และจตุรงค์ บุณยรัตรสุนทร(บก.).
2531. พัฒนาการสิทธิมนุษยชนในประเทศไทย , สมาคมสิทธิเสรีภาพของประชาชน: กรุงเทพฯ.
2531. พุทธศาสนากับสิทธิมนุษยชน, สำนักพิมพ์มหาวิทยาลัยธรรมศาสตร์: กรุงเทพฯ.
เสน่ห์ จามริก และยศ สันตสมบัติ (บก.). 2536. ป่าชุมชนในประเทศไทย : แนวทางการพัฒนา (เล่ม 1 ป่าฝนเขตร้อนกับภาพรวมของป่าชุมชนในประเทศไทย), กรุงเทพฯ : สถาบันชุมชนท้องถิ่นพัฒนา.
เสน่ห์ จามริก.
2541. "เศรษฐกิจพอเพียงกับการพัฒนาที่ยั่งยืน" ยุทธศาสตร์ประเทศไทย 1999-2000, โครงการวิถีทรรศน์, สำนักงานกองทุนสนับสนุนการวิจัย.
2542. สิทธิชุมชนและอัตลักษณ์ทางวัฒนธรรม, เอกสารสัมภาษณ์ประกอบเวทีเสวนา สิทธิชุมชนในสายธารโลกาภิวัตน์, คณะกรรมการประสานงานองค์กรพัฒนาเอกชน. เสรี ไชยสุต(พ.อ.). 2509. "สิทธิและหน้าที่ของประชาชน", วิทยานิพนธ์วิทยาลัยกองทัพบก: พระนคร.
สันติ จียะพันธ์. 2539. ความขัดแย้งในแนวคิดระหว่างรัฐกับสังคมเรื่องสิทธิของประชาชนในการจัดการทรัพยากรธรรมชาติในประเทศไทย, วิทยานิพนธ์ คณะรัฐศาสตร์จุฬาลงกรณ์มหาวิทยาลัย.
สันติพงษ์ ช้างเผือก. 2541. "เรื่องเล่าว่าด้วย: ทรัพย์สินส่วนรวมและการมีส่วนร่วมในการจัดการทรัพยากร" บทความปริทรรศน์ คณะสังคมศาสตร์มหาวิทยาลัยเชียงใหม่.
อรศรี ธวะภาค. 2511. การศึกษามีส่วนช่วยและส่งเสริมการเคารพต่อสิทธิมนุษยชนอย่างไร, กรมองค์การระหว่างประเทศ กระทรวงการต่างประเทศ: พระนคร.
อานันท์ กาญจนพันธุ์. 2541. สิทธิในการเข้าถึงทรัพยากร : สถานภาพการศึกษาเกี่ยวข้องกับวิธีคิด, โครงการวิจัยชุมชนกับการจัดการทรัพยากร, คณะสังคมศาสตร์ มหาวิทยาลัยเชียงใหม่ และสำนักงานกองทุนสนับสนุนการวิจัย.
อิสรา ทยาหทัย. สถานการณ์สิทธิมนุษยชนปี 2527 (เอกสาร), กลุ่มประสานงานศาสนาเพื่อสังคม(กศส.): กรุงเทพฯ.
เอนก เหล่าธรรมทัศน์. 2539. มองเศรษฐกิจการเมืองไทยผ่านการเคลื่อนไหวของสมาคมธุรกิจ. กรุงเทพมหานคร : สำนักพิมพ์คบไฟ.
อุไรวรรณ ตันกิมหยง. 2528. "องค์กรสังคมในระบบชลประทานเหมืองฝายและการระดมทรัพยากร: เปรียบเทียบระหว่างชุมชนบนที่สูงและชุมชนพื้นราบในภาคเหนือของประเทศไทย", สังคมศาสตร์ 7(1)เมษายน 2527-ตุลาคม 2528
เอกสารอ้างอิง ภาษาอังกฤษ
American Anthropology Association.
1999, "Declaration on Anthropology and Human Rights", www.ameranthassn.org/chrdecl.htm.
Bromley,Daniel.
1992, Making the Commons Work. San Francisco: ICS.
Ciriacy-Wantrup, S.V., andR.C.Bishop.
1975. "Common Property" as a Concept in Natural Resources Policy, Natural Resources Journal 15(4):713-27.
Cladis, S. Mark.
1992. A Communitarian defense of Liberalism, Emile Durkheim and contemporary social theory,Stanford University press, California.
Gustavo Esteva and Madhu Suri Prakash
1998, Grassroots Post-Modernism: Remaking the soil of cultures, ZED books.
Hirsch, Phillip.
1989. "Forests, Forest Reserve, and Forest Land in Thailand," The Geographical Journal.156: 2 (166-74)
1993. "The State in the Village: Case of Ban Mai," in The Ecologist, 23/6:205-211.Howard, E. Rhoda.
1992. Dignity, Community, and Human Rights, Human Rights in Cross-Cultural Perspectives: A Quest for Consensus, Edited by Abdullani<An-Na'im, University of Pensyvania Press.
Kunstadter, Peter, E.C. Chapman and Sanga Sabhasri (eds).
1978. Farmers in the forest: Economic Development and marginal Agriculture in Northern Thailand. Honolulu: The East-West Center.
McDonald, Michael.
1992. Should Communities Have Rights? Reflections on Liberal Individualism, Human Rights in Cross-Cultural Perspectives: A Quest for Consensus, Edited by Abdullani An-Na'im, University of Pensyvania Press.
Ostrom, E.
1991. Governing the Commons: the Evolution of Institutions for Collective Action. Cambridge University Press.
Scott, J.C.
1976. The Moral Economy of the Peasant: Rebellion and subsistence in Southeast Asia, New Haven: Yale University Press
เวลากับเอกภพ
สดชื่น วิบูลยเสข ภาควิชาฟิสิกส์คณะวิทยาศาสตร์มช.
๑. คิดคำนึงเรื่องเวลา
เมื่อเอ่ยถึง "เวลา" คนส่วนใหญ่จะนึกถึงวิธีที่ใช้วัดเวลาที่ผ่านไป เช่น นาฬิกา นาฬิกาแดด หรือแม้แต่ปฏิทิน แต่นั่นไม่ใช่ความหมายของเวลาโดยตัวของมันเอง ดังนั้นเวลาคืออะไร ?
คนทุกคนมีความหมายของเวลาในบริบทของตนเอง ทุกคนรู้ว่าเวลาคืออะไร แต่ไม่สามารถอธิบายให้ผู้อื่นเข้าใจได้ หากถามนักฟิสิกส์ จุดที่สำคัญที่สุดเกี่ยวกับเวลาคือ เวลาเป็นระบบอ้างอิงที่ใช้เรียงลำดับก่อนหลังของการเกิดเหตุการณ์ เหตุการณ์หนึ่งมาก่อนอีกเหตุการณ์หนึ่งในระบบนี้ ถึงแม้การกล่าวเช่นนี้จะสามารถนิยามลูกศรแห่งเวลาได้ แต่ก็ไม่มีกฎเกณฑ์ใดเลยที่บ่งบอกว่าเวลาผ่านจากอดีตมาสู่ปัจจุบันและไปสู่อนาคต
เวลาทั้งหลายมีสถานภาพทัดเทียมกัน คำกล่าวนี้แสดงให้เห็นอย่างชัดเจนในทฤษฎีสัมพัทธภาพพิเศษของไอน์สไตน์ ซึ่งคิดว่าเวลาเป็นมิติที่สี่เทียบเท่ากับมิติทั้งสาม(-กว้าง-ยาว-ลึก)ของอวกาศ (space) โดยการคิดเช่นนี้ กาลวกาศทั้งสิ้นทั้งปวงจะสามารถแสดงได้ด้วยแผนที่กาลวกาศสี่มิติ ซึ่งอดีต ปัจจุบัน และอนาคต ของเอกภพจะปรากฏอยู่บนแผนที่กาลวกาศนี้ทั้งหมด
นั่นคือความหมายของเวลาในฟิสิกส์ ซึ่งไม่จำเป็นที่ทุกคนจะต้องทำความเข้าใจ แต่นัยสำคัญที่แท้จริงของข้อความในย่อหน้าที่ผ่านมาคือ คำถามเกี่ยวกับธรรมชาติของพรหมลิขิตและเจตจำนงเสรี เพราะเมื่อมองจากอีกแง่มุมหนึ่งจะเกิดคำถามใหม่ว่า - อนาคตถูกกำหนดให้อยู่ที่นั่นตลอดเวลา ก่อนหน้านี้แล้ว รอเวลาที่ จิตแห่งการรับรู้ของเราจะไปถึงใช่ไหม? อนาคตถูกกำหนดไว้ล่วงหน้าแล้ว ?..โดยใคร?
ปริศนาของเวลาอยู่ที่ว่า ปัจจุบันเปลี่ยนเป็นอดีต และอนาคตเปลี่ยนเป็นปัจจุบัน เมื่อใด? เมื่อเอ่ยถึงคำว่าอนาคต เราคิดถึงเหตุการณ์ที่ห่างไกล อาจเป็นปีหน้า อาทิตย์หน้า พรุ่งนี้ หรืออีกหนึ่งชั่วโมงต่อจากนี้ ถ้าเช่นนั้นอีกหนึ่งนาที อีกหนึ่งวินาทีต่อจากนี้ เป็นอนาคตหรือไม่? อีกหนึ่งในล้านวินาที อีกหนึ่งในพันล้านวินาที หรือ อีกหนึ่งในพันล้านล้านวินาที นับจากนี้เป็นอนาคตหรือไม่? ณ จุดใดในเวลาที่ไหลเลื่อน ที่อนาคตหลอมรวมเข้ากับปัจจุบัน และอีกนานเท่าใด ปัจจุบันจึงจะหลอมรวมเข้ากับอดีต? เวลาเลื่อนไหลไปอย่างต่อเนื่องไร้รอยต่อ หรือเคลื่อนไปในลักษณะของก้าวกระโดดช่วงสั้นๆ ที่สั้นที่สุดจนแบ่งแยกไม่ได้อีกต่อไป ถ้าไม่มีเวลา คำว่า "เสมอ" หรือ "ตลอดไป" จะมีความหมายหรือไม่ ปัจจุบันยาวนานเท่าใด และคำว่าเดี๋ยวนี้หมายถึงอะไร
เป็นไปไม่ได้ที่จะนิยาม "เดี๋ยวนี้" ว่าเป็นขณะหนึ่งของเวลาที่สามารถใช้ได้เป็นสากลทั่วไป คำว่า "เดี๋ยวนี้" มาจากประสบการณ์ของแต่ละบุคคล จากกรอบอ้างอิงที่เป็นเอกภาพของคนคนนั้น ในแง่นี้ จึงอาจกล่าวได้ว่า เวลาเป็นเหตุการณ์ที่เกิดขึ้นเฉพาะสำหรับผู้สังเกตแต่ละคน คำกล่าวนี้สอดคล้องกับความหมายของทฤษฎีสัมพัทธภาพในฟิสิกส์ แม้แต่อัตราที่เวลาเลื่อนผ่านไปก็ขึ้นอยู่กับอัตราเร็วและสนามความโน้มถ่วงที่ผู้สังเกตอยู่ เช่นเดียวกันอนาคตย่อมขึ้นอยู่กับว่าผู้สังเกตเข้าไปสู่กรวยแสงอนาคตของเหตุการณ์เมื่อใด
ดังนั้น เวลาที่ปรากฏต่อผู้สังเกตแต่ละคน ย่อมเป็นประสบการณ์ที่แตกต่างกัน กล่าวอีกนัยหนึ่งคือไม่มีเวลาสากล จากมุมมองนี้ เวลาไม่ใช่สิ่งที่ดำรงอยู่จริง แต่เป็นอะไรบางอย่างที่เราประสบและรู้สึก ในลักษณะเดียวกับที่เรารู้สึกถึงความเจ็บปวด แม้ว่าความเจ็บปวดจะดำรงอยู่แต่ในความนึกคิดของเราไม่ใช่ในโลก"จริง"
เวลาขึ้นอยู่กับความรับรู้ของเรา เอกภพจะยังคงขยายตัวและมีวิวัฒนาการต่อไปหรือไม่ หากไม่มีจิตที่สามารถสังเกตและรับรู้ คำถามนี้คล้ายคลึงกับคำถามที่ว่า ถ้าไม่มีผู้สังเกตอยู่ในบริเวณที่ต้นไม้ในป่าโค่นล้มลง คำว่า"เสียง"ต้นไม้ล้ม จะยังคงมีความหมายหรือไม่? คำตอบคือไม่มีความหมายที่จะถามเช่นนี้ ถ้าไม่มีผู้รับรู้อยู่ในเอกภพ ใครเล่าที่จะเป็นผู้ตั้งคำถามนี้
หากพิจารณาเวลาจากมุมมองตรงกันข้าม จะเห็นนัยยะที่ซ่อนอยู่ของความหมายของวลีที่ว่า เวลาไม่ดำรงอยู่ เงื่อนไขของการไม่ดำรงอยู่ของเวลาคือความว่าง อันเป็นอมตะนิรันดร์ ในบริบทนี้ คำว่าเสมอหรือตลอดไป เปรียบเสมือนเป็น เงื่อนไขพื้นฐานของการดำรงอยู่ของความว่าง ถ้าเอกภพดำรงอยู่ในความว่าง มันก็จะดำรงอยู่ในความว่างนี้ตลอดไป ไม่มีอดีต ไม่มีปัจจุบัน ไม่มีอนาคต เพราะไม่มีเทอมเหล่านี้ ข้อเท็จจริงที่ว่า ไม่มี จิตรับรู้ใดที่ดำรงอยู่นอกเอกภพ-ในความไร้สิ้น-เพื่อสังเกตหรือรับรู้คำว่า "ตลอดไป" ยืนยันถึง ความไม่ดำรงอยู่ของเวลานั่นเอง
การตั้งข้อสังเกตว่าเวลาเป็นสิ่งสัมพัทธ์ บ่งชี้ว่า เราไม่มีวิธีบอกได้ว่า เวลาเลื่อนผ่านไปด้วยอัตราเท่าใดโดยตัวของเราเอง นักบินอวกาศซึ่งเคลื่อนด้วยอัตราเร็วใกล้เคียงกับความเร็วแสง ย่อมไม่สามารถตรวจวัดได้ว่า เวลาเคลื่อนผ่านช้าลง ปรากฏการณ์นี้จะรับรู้ได้ก็ต่อเมื่อนักบินผู้นั้นเดินทางกลับมาถึงฐานบิน และเปรียบเทียบนาฬิกาของเขากับนาฬิกาที่ฐาน แล้วพบว่ามีความแตกต่าง ข้อความข้างต้นบอกอะไรแก่เรา??ผลที่สังเกตได้เป็นจริง เวลาเคลื่อนช้าลงสำหรับวัตถุที่เคลื่อนที่ สิ่งนี้มิใช่จินตนาการในความคิดเท่านั้น
ถ้าเช่นนั้น ผลของเวลาที่เคลื่อนด้วยอัตราเร็วต่างกันเป็นผล"จริง"ที่ไม่ขึ้นกับว่าจะมีผู้รับรู้หรือผู้สังเกตหรือ? คำตอบคือไม่ เราไม่ทราบว่า เวลาทำอะไรอยู่ หรือเวลาเป็นอย่างไร เมื่อเราไม่ได้สังเกตหรือรับรู้ ข้ออนุมานทั้งหลายที่ตั้งขึ้นเกี่ยวกับเวลาไร้ความหมายและดูตลก หากเราคิดว่า เวลาจะมีพฤติกรรมเหมือนเดิมไม่ว่าจะมีผู้สังเกตหรือไม่ก็ตาม เราพูดเช่นนั้นไม่ได้เพราะเราไม่รู้เช่นเดียวกับคำถามว่าอนุภาคอิเล็กตรอนอยู่ตรงนี้หรือไม่ เราจะบอกได้อย่างไร ถ้าเราไม่ได้ กำลัง "ดู" หรือ"สังเกต" มันอยู่ เราจะรู้ว่าเกิดอะไรขึ้น ก็ขณะที่เรากำลังดูหรือสังเกตอิเล็กตรอนอยู่เท่านั้น ดังนั้น เวลามีจริงหรือไม่?
ถ้าเชื่อในแนวคิดที่ว่า อนาคตอยู่ที่นั่นรอคอยให้เราผ่านไปรับรู้ เราจะเอาเจตจำนงเสรีของนักปรัชญาไปทิ้งที่ไหน แต่ในอีกนัยหนึ่งถ้าอนาคตไม่ได้อยู่ที่นั่น ทฤษฎีสัมพัทธภาพพิเศษของไอน์สไตน์จะมีที่อยู่หรือไม่? ถ้าเวลา เป็น"จริง"ในลักษณะเดียวกับที่มิติอีกสามมิติของอวกาศเป็นจริง ความหมายก็คือ เวลาดำรงอยู่ที่นั่น และรอคอยให้จิตของเรารับรู้ เวลาคือความลึกลับที่ดำมืดยิ่งกว่าปริศนาอื่นใด แต่เวลาก็ขึ้นอยู่กับและสัมพันธ์กับจิตที่รับรู้ได้ของเราเป็นที่ยิ่ง
มาถึงตอนนี้ เหมือนว่า เจาะเวลา เข้าทางตันเสียแล้ว ใช่ไหม? ??? แต่นั่นแหละ มนุษย์ผู้ที่อาจหาญอธิบายถึงสิ่งที่จำเป็นอย่างยิ่งต่อประสบการณ์ชีวิตประจำวันของเราและเหมือนปรากฎชัดเจนความคิดของเรา แต่ไร้ซึ่งรูปแบบได้เล่า? เสมือนว่า เวลา?..ดำรงอยู่ความนึกคิดของเราเท่านั้น??.. แม้ว่า ของเวลาเป็นสิ่งที่เห็นได้ และรับรู้ได้ทุกหนทุกแห่งตลอดทั่วกาลวกาศ "เสมอ" ก็ตาม
๒. เวลาในความหมายของวิทยาศาสตร์
วิทยาศาสตร์มองเวลาว่าอย่างไร นักวิทยาศาสตร์ผูกคำว่าเวลาไว้กับเอกภพ อย่าถามว่าทำไม นั่นคือสิ่งที่กำหนดขึ้นเป็นกติกาในการ "เล่น" เกมส์แห่งการเจาะเวลานี้ สำหรับนักวิทยาศาสตร์ โดยเฉพาะนักฟิสิกส์ เวลาเริ่มพร้อมกับกำเนิดของเอกภพ คำตอบนี้มิได้สิ้นสุดในตัวเอง เพราะมันนำไปสู่คำถามใหม่ที่เกี่ยวโยงกันว่า แล้วเอกภพคืออะไร เอกภพมาจากไหน เอกภพกำเนิดขึ้นเมื่อใด และท้ายสุด ทำไม เอกภพจึงมีอยู่
คำถามว่า เอกภพคืออะไรนั้นตอบง่าย เอกภพคือทุกสิ่งทุกอย่างประดามี ไม่มีอะไรที่ไม่ใช่เอกภพ แม้แต่กาลวกาศที่เราเอ่ยถึงในตอนที่แล้วก็เป็นเอกภพ ดังนั้นเอกภพ จึงเป็นสิ่งที่ไม่มีขอบเขต(unbounded) แต่เป็นอันตะ (finite) ฟังง่ายแต่เอาเข้าจริงก็เข้าใจยากเหมือนกัน
คำถามต่อไปที่นักฟิสิกส์พยายามตอบมากที่สุดคือคำถามเกี่ยวกับกำเนิดเอกภพ ปัญหานี้เหมือนกับปัญหาเก่าที่เราเคยพบมาแล้ว อะไรมาก่อน ไก่ หรือไข่ หรือกล่าวอีกนัยหนึ่ง ใครหรืออะไรสร้างเอกภพ และใครหรืออะไรสร้างใครหรืออะไรที่สร้างเอกภพนั้น? หรือบางที เอกภพ และสิ่งที่สร้างเอกภพนั้น อาจจะมีอยู่แล้วชั่วกัปกัล และไม่ได้ถูกสร้างขึ้น
นักฟิสิกส์พยายามหลีกเลี่ยงคำถามลักษณะนี้เสมอมา เพราะคิดว่าเป็นคำถามของอภิปรัชญา(metaphysics) หรือศาสนามากกว่าจะเป็นฟิสิกส์หรือวิทยาศาสตร์ แต่ในช่วงสิบกว่าปีที่ผ่านมานี้ มีแนวคิดที่เป็นที่ยอมรับว่า กฎของวิทยาศาสตร์เป็นจริงแม้ขณะที่เอกภพถือกำเนิด ในกรณีดังกล่าว เอกภพอาจจะเป็นอะไรอย่างหนึ่งที่พร้อมสรรพในตัวเอง และดำเนินไปตามกฎของวิทยาศาสตร์
ข้อถกเถียงว่าเอกภพมีกำเนิดเช่นไร มีมาเคียงคู่กับประวัติศาสตร์อันแสนสั้นของเวลา กล่าวโดยทั่วไป ความเห็นในเรื่องนี้แบ่งได้เป็นสองแนว อันแรกคือแนวความคิดตามจารีตประเพณี รวมทั้งศาสนายิว คริสเตียนและอิสลามซึ่งถือว่า เอกภพเพิ่งกำเนิดในอดีตอันใกล้นี้เอง เช่น Bishop Usher คำนวณว่าเอกภพน่าจะมีอายุไม่เกินสี่พันสี่ปีก่อนคริสตศักราช ตัวเลขนี้ได้มาจากการรวมอายุของบรรดาผู้คนที่มีหลักฐานปรากฎในคัมภีร์เก่า
หลักฐานที่ใช้สนับสนุนแนวคิดนี้คือเผ่าพันธุ์มนุษย์ยังคงอยู่ในระยะวิวัฒนาการทั้งด้านวัฒนธรรม และเทคโนโลยี เรายังจำได้ว่าใครเป็นผู้พูดอย่างนั้น อย่างนี้ หรือทำอย่างนั้นอย่างนี้ หรือคิด ประดิษฐ์ พัฒนาเทคนิคต่างๆ เราจึงไม่น่าจะมีอดีตที่ยาวนานกว่านี้ หาไม่แล้ว วัฒนธรรมของมนุษย์ควรจะก้าวไปมากกว่าปัจจุบัน อันที่จริงอายุของเอกภพตามแนวคิดนี้ ไม่ได้ห่างไกลจากเวลาสิ้นสุดของยุคน้ำแข็งยุคสุดท้ายซึ่งเป็นยุคที่มนุษย์ยุคใหม่เริ่มปรากฏ
ในอีกแง่หนึ่ง นักปรัชญากรีกชื่อ อริสโตเติลไม่ชอบแนวคิดที่ว่า เอกภพมีจุดเริ่มต้น เขาถือว่าการกล่าวเช่นนี้เป็นการแทรกแซงสิ่งศักดิ์สิทธิ์ พวกนี้ถือว่า เอกภพดำรงอยู่แล้วและจะ ดำรงอยู่ต่อไปชั่วนิรันดร์ สิ่งที่เป็นอมตะนั้นสมบูรณ์เกินกว่าจะถูกสร้าง แนวคิดนี้มีข้อแก้ตัวสำหรับเรื่องวิวัฒนาการและความเจริญของเผ่าพันธุ์มนุษย์ดังที่กล่าวไว้ในย่อหน้าที่แล้ว กล่าวคือ มีพิบัติภัยทางธรรมชาติ เช่นน้ำท่วมใหญ่เป็นระยะๆ ซึ่งทำให้มนุษย์ต้องกลับไปเริ่มต้นใหม่ซ้ำแล้วซ้ำเล่า
แม้จะแตกต่างกันในพื้นฐาน แต่แนวคิดทั้งสองก็มีจุดร่วมกันอยู่อย่างหนึ่งคือ ความคิดว่าเอกภพไม่มีการเปลี่ยนแปลงตามเวลา ไม่ว่าจะมองว่าเอกภพถูกสร้างขึ้นในลักษณะที่เป็นอยู่ในปัจจุบัน หรือ เอกภพดำรงอยู่เช่นนั้นตลอดมาและตลอดไปก็ตาม นี่คือความเชื่อที่เป็นธรรมชาติในยุคนั้น เนื่องจากช่วงชีวิตของมนุษย์และประวัติศาสตร์ที่ถูกบันทึกไว้ทั้งหมดเป็นช่วงที่สั้นมาก จนกระทั่งเอกภพไม่มีการเปลี่ยนแปลงอย่างมีนัยสำคัญในช่วงเวลานั้น
ในเอกภพที่มีลักษณะสถิตและไม่เปลี่ยนแปลง ปัญหาที่ว่าเอกภพดำรงอยู่ตลอดกาล หรือถูกสร้างขึ้นที่เวลาใดเวลาหนึ่งในอดีต เป็นเพียงปัญหาของอภิปรัชญาหรือศาสนาเท่านั้น ทฤษฎีใดทฤษฎีหนึ่งก็สามารถใช้อธิบายเอกภพดังกล่าวได้
ในปีค.ศ. 1781 นักปรัชญาชื่อดัง Immanuel Kant เขียนงานชิ้นประวัติศาสตร์ของวงการปรัชญาชื่อ The Critique of Pure Reason ซึ่งสรุปว่า มีเหตุผลที่น่าเชื่อถือพอกัน ทั้งในส่วนที่ควรจะเชื่อว่าเอกภพมีจุดกำเนิด และในส่วนที่ว่าเอกภพดำรงอยู่แล้วเป็นนิรันดร์ เช่นเดียวกับชื่อของหนังสือ ข้อสรุปนี้มาจากการใช้เหตุผลล้วนๆ กล่าวอีกนัยหนึ่ง ข้อสรุปนี้ไม่สนใจที่จะนำผลการเฝ้าสังเกตใดๆเกี่ยวกับเอกภพมาประกอบการพิจารณา ถึงอย่างไร จะมีอะไรให้สังเกตอีกเล่า ในเอกภพที่ไม่มีการเปลี่ยนแปลงใดๆเลย
อย่างไรก็ตาม เมื่อถึงศตวรรษที่สิบเก้า เริ่มมีหลักฐานเพิ่มขึ้นว่าโลก และส่วนที่เหลือของเอกภพกำลังเปลี่ยนแปลงตามเวลา นักธรณีวิทยาเริ่มตระหนักว่า การเกิดหินและฟอซซิลในหินต้องใช้เวลาหลายพันล้านปี ซึ่งเป็นเวลาที่มากกว่าอายุของโลกหลายเท่า ขณะเดียวกัน นักฟิสิกส์ชาวเยอรมัน Boltzman ค้นพบกฎข้อที่สองของเทอร์โมไดนามิกส์ ซึ่งกล่าวว่า ปริมาณความไม่เป็นระเบียบของเอกภพ จะเพิ่มขึ้นตามเวลาเสมอ การกล่าวเช่นนี้บ่งชี้ว่า เอกภพพึ่งจะดำรงอยู่ได้ชั่วช่วงเวลาหนึ่งเท่านั้น เพราะมิฉนั้น ขณะนี้เอกภพควรจะอยู่ในสถานะที่ไม่เป็นระเบียบอย่างสมบูรณ์ และควรจะมีอุณหภูมิเท่ากันตลอดทั่วเอกภพ
ความยุ่งยากอีกประการหนึ่งของเอกภพที่เป็นเอกภพสถิตคือเรื่องของความโน้มถ่วง กฏของความโน้มถ่วงที่นักฟิสิกส์ชื่อ Isaac Newton ค้นพบกล่าวว่า วัตถุที่มีมวลสารจะดึงดูดกัน ดังนั้น ดาวแต่ละดวงในเอกภพควรจะถูกดาวดวงอื่นๆดึงดูด ระยะห่างระหว่างดาวเหล่านี้จึงไม่ควรจะคงที่ และควรจะพุ่งเข้าชนกันในที่สุด
Newton ตระหนักถึงปัญหานี้ และหาทางออกโดยสรุปว่า ดาวที่มีจำนวนจำกัด จะต้องเคลื่อนที่เพื่อป้องกันการถูกดึงดูดเข้าสู่จุดศูนย์กลางก็จริง แต่กลุ่มดาวที่เป็นอนันต์จะไม่พุ่งเข้าหากัน เพราะจะ ไม่มีจุดศูนย์กลางให้ดาวพุ่งเข้าสู่ (เอาสีข้างเข้าถู ว่างั้นเหอะ)
แต่ข้อสรุปนี้ไม่เป็นจริง เราสามารถหาคำตอบที่แตกต่างออกไปได้ สำหรับกรณีนี้ ถ้าเราเริ่มพิจารณาจาก กลุ่มดาวที่มีจำนวนจำกัดแล้วเพิ่มดาวที่เหลือเข้าไปให้กระจายสม่ำเสมอนอกบริเวณเดิม กลุ่มดาวที่มีจำนวนนับได้ก็จะยังคงพุ่งเข้าหากันอยู่นั่นเอง ดังนั้นตามกฏความโน้มถ่วงของ Newton การเพิ่มดาวนอกบริเวณนั้น จะไม่สามารถยับยั้งการยุบตัวลงมาของกลุ่มดาวได้ หรืออีกทางเลือกหนึ่งคือ ดาวเหล่านี้อาจจะกำลังเคลื่อนที่ออกห่างจากกันและกัน โดยที่ความโน้มถ่วงทำหน้าที่เป็นตัวลดความเร็วของการถดถอย
น่าประหลาดที่แม้จะต้องเผชิญกับความยุ่งยากในเรื่องของเอกภพที่มีลักษณะสถิตและไม่เปลี่ยนแปลง แต่ก็ไม่มีใครเลยในศตวรรษที่สิบเจ็ด สิบแปด สิบเก้า หรือแม้แต่ต้นศตวรรษที่ยี่สิบที่จะเสนอแนะว่าเอกภพอาจจะวิวัฒน์ไปตามเวลา ทั้ง Newton และ Einstein ยักษ์ใหญ่แห่งวงการฟิสิกส์ แม้ว่าจะต่างกรรม ต่างวาระกัน แต่ก็พลาดโอกาสที่จะทำนายเรื่องดังกล่าวด้วยกันทั้งคู่
เราไม่อาจตำหนิ Newton ได้อย่างเต็มปาก เพราะเขามีชีวิตอยู่สองร้อยห้าสิบปีก่อนที่จะมีหลักฐานจากการเฝ้าสังเกตเกี่ยวกับการขยายตัวของเอกภพ แต่ Einstein ควรจะรู้ดีกว่านั้น แต่เมื่อเขาสร้างทฤษฎีสัมพัทธภาพพิเศษ เขากลับเพิ่มค่าคงที่ตัวหนึ่งเข้าไปในทฤษฎี เพียงเพราะต้องการให้เกิดผลเชิงโน้มถ่วงในลักษณะผลัก เพื่อจะได้หักล้างกับผลเชิงดึงดูดของสสารในเอกภพ โดยการทำเช่นนี้ แบบจำลองสถิตของเอกภพจึงยังคงมีชีวิตอย่างมีความสุขต่อมาอีกระยะหนึ่ง
ต่อมาในปี ค.ศ. 1920 Edwin Hubble แสดงให้เห็นจากการเฝ้าสังเกตว่า แกแลกซี่ กำลังเคลื่อนออกห่างจากเรา ด้วยความเร็วซึ่งแปรตามระยะห่าง กล่าวอีกอย่างหนึ่งคือ เอกภพมิได้เป็นเอกภพสถิต แต่กำลังขยายตัว ระยะห่างระหว่างแกแลกซี่กำลังเพิ่มขึ้นตามเวลา
การค้นพบว่าเอกภพกำลังขยายตัวเปลี่ยนแนวคิดเกี่ยวกับจุดกำเนิดของเอกภพโดยสิ้นเชิง และแน่นอน เปลี่ยนแนวคิดของนักวิทยาศาสตร์เกี่ยวกับเวลาด้วย ข้อเท็จจริงที่ว่า เอกภพกำลังขยายตัว บอกเราโดยไม่จำเป็นต้องใช้จินตนาการมากเลยว่า ถ้าเราพิจารณาการเคลื่อนที่ของแกแลกซี่ในปัจจุบันและจับให้วิ่งถอยหลังในเวลา แกแลกซี่เหล่านี้จะวิ่งมาซ้อนทับกันที่ขณะหนึ่งของเวลา ระหว่างสิบถึงยี่สิบพันล้านปีที่ผ่านมาช่วงเวลาขณะนั้น ซึ่งนักวิทยาศาสตร์เรียกว่า Big Bang ความหนาแน่นของเอกภพ และความโค้งของกาลวกาศจะเป็นอนันต์ ซึ่งคือเงื่อนไขของ(สภาวะเอกฐาน)[singularity] ภายใต้เงื่อนไขเหล่านี้ กฎเกณฑ์ทั้งหมดของวิทยาศาสตร์จะใช้ไม่ได้ ซึ่งคือหายนะแห่งวิทยาศาสตร์ เพราะเท่ากับเป็นการบอกอย่างชัดแจ้งว่า ลำพังเพียงวิทยาศาสตร์จะไม่สามารถทำนายได้เลยว่า เอกภพกำเนิดขึ้นอย่างไร สิ่งเดียวที่วิทยาศาสตร์พูดได้คือ เอกภพเป็นเช่นนี้ในปัจจุบัน เพราะมันเป็นเช่นนั้นในอดีต แต่วิทยาศาสตร์ก็ไม่สามารถบอกได้ว่าทำไมเอกภพจึงเป็นเช่นนั้น ดังที่มันเป็นภายหลัง Big Bang
กำเนิดของเอกภพก็คือจุดเริ่มต้นของเวลา โดยนัยนี้ แต่นักฟิสิกส์กลับไม่พอใจที่จะยอมรับแบบจำลอง Big Bang เนื่องจาก คำพูดที่ว่า ในเสี้ยวเวลาหนึ่งของการเกิด Big Bang นั้น กฎเกณฑ์ทั้งหลายของวิทยาศาสตร์ใช้ไม่ได้นั่นเอง แต่ไม่เป็นไรทำลืมๆเสีย ก็จะได้เวลาในความหมายของวิทยาศาสตร์ออกมาตามรูปข้างล่างนี้ ทั้งนี้โดยถือว่า เวลากำเนิดพร้อมเอกภพ ก่อนหน้านี้จะมีเวลาหรือไม่ ไม่เป็นปัญหาจะต้องตอบ หาใช่ทางไปสู่สวรรค์ไม่
ปัญหา"ภาวะเอกฐาน"รบกวนความคิดของนักฟิสิกส์มาก เพราะเป็นสิ่งวิกฤติต่อความพยายามเข้าใจกำเนิดของเอกภพ Stephen Hawkings และ Roger Penrose ได้พัฒนาเทคนิคทางคณิตศาสตร์ซึ่งสามารถแสดงได้ว่า ถ้าทฤษฎีสัมพัทธภาพทั่วไปถูกต้อง แบบจำลองที่ใช้ได้ของเอกภพต้องเริ่มด้วย "ภาวะเอกฐาน" ซึ่งก็หมายความว่า วิทยาศาสตร์สามารถทำนายได้ว่าเอกภพต้องมีจุดกำเนิด แต่วิทยาศาสตร์ไม่สามารถบอกได้ว่าเอกภพควรจะเริ่มต้นอย่างไร สำหรับเรื่องนั้น เราคงต้องอุทธรณ์ขอต่อพระเป็นเจ้า
ถ้าทฤษฎีของ Hawkings ถูกต้อง เราต้องยอมรับว่า เอกภพไม่มีขอบเขต ข้อเสนอว่าเอกภพไม่มีขอบเขตนี้ ทำนายอะไรได้บ้างเกี่ยวกับเอกภพ จุดแรกที่สุดคือปริมาณใดก็ตามที่เราใช้เป็นตัววัดเวลาต้องมีค่ามากที่สุด และค่าน้อยที่สุด ดังนั้น เอกภพจึงมีทั้งจุดเริ่มและจุดจบ อย่างไรก็ตาม จุดเริ่มต้นเอกภพจะไม่เป็นภาวะเอกฐาน อีกต่อไป แต่จะเป็นเหมือนขั้วโลกเหนือของโลก
กล่าวคือถ้าคิดองศาของแลตติจูดบนผิวโลกเป็นเสมือนเวลา เราจะพูดได้ว่าพื้นผิวโลกเริ่มที่ขั้วโลกเหนือ แต่ขั้วโลกเหนือก็เป็นเพียงจุดธรรมดาจุดหนึ่งบนโลกเท่านั้น ไม่มีอะไรเป็นพิเศษและกฎเกณฑ์เดียวกันจะใช้ได้ที่ขั้วโลกเหนือ เช่นเดียวกับที่ใช้ได้ที่ตำแหน่งอื่นๆบนโลก ในทำนองเดียวกัน เหตุการณ์ที่เราเลือกติดป้ายว่าเป็น "กำเนิดของเอกภพ" ก็จะเป็นจุดธรรมดาจุดหนึ่งใน กาลวกาศเท่านั้น เช่นเดียวกับกรณีอื่นๆ กฎของวิทยาศาสตร์ย่อมใช้ได้ที่จุดเริ่มต้นเช่นกัน
จากการเปรียบเทียบกับผิวโลก เราอาจคาดหมายได้ว่า จุดจบของเอกภพจะคล้ายคลึงกับจุดเริ่มต้น เหมือนกับที่ขั้วโลกเหนือคล้ายคลึงกับขั้วโลกใต้
เราอาจพูดคร่าวๆเพื่อเปรียบเทียบให้เห็นถึงความหมายของวลีว่า เอกภพไร้ขอบเขตได้ โดยอนุมานว่าเอกภพเรียบและสม่ำเสมอ และเริ่มต้นขยายตัวด้วยรัศมีที่น้อยที่สุด ในช่วงแรก สถานการณ์นี้จะคล้ายสถานการณ์เงินเฟ้อ นั่นคือเอกภพจะมีขนาดเพิ่มเป็นสองเท่าทุกๆเสี้ยววินาที เหมือนกับที่ราคาของเพิ่มเป็นสองเท่าในบางประเทศ สถิติโลกสำหรับเงินเฟ้อทางเศรษฐศาสตร์ อยู่ที่ประเทศเยอรมัน หลังสงครามโลกครั้งที่หนึ่ง ราคาขนมปังหนึ่งแถวเพิ่มจากน้อยกว่าหนึ่งมาร์ก เป็นล้านมาร์กในช่วงสองสามเดือน แต่นั่นก็เทียบไม่ได้เลยกับการขยายตัวของเอกภพระยะต้น ขนาดของเอกภพเพิ่มขึ้นเป็นแฟกเตอร์ของล้านล้านล้านล้านล้านเท่าในเวลาเศษเสี้ยวของวินาที
การขยายตัวนี้สร้างองค์ประกอบของเอกภพ จากความไม่มีอะไรเลย เมื่อเอกภพเป็นจุดเดี่ยว ไม่มีอะไรในเอกภพขณะนั้น(จุดจะบรรจุอะไรไว้ได้อย่างไร) แต่ปัจจุบันมีอนุภาค 10 ถึง 80 ตัวในส่วนของเอกภพที่เราสังเกตได้ อนุภาคเหล่านี้มาจากไหน คำตอบคือ ทฤษฎีสัมพัทธภาพและกลศาสตร์ควอนตัมยินยอมให้สร้างอนุภาคได้จากพลังงาน ในรูปแบบของคู่อนุภาคและปฏิอนุภาค แล้วพลังงานมาจากไหน? ขอยืมมาจากพลังงานโน้มถ่วงของเอกภพนั่นเอง
ข้อเสนอเรื่องเอกภพไร้ขอบเขตมีความหมายอย่างลึกซึ้งต่อบทบาทของ"ผู้สร้าง"เอกภพ ปัจจุบันเรายอมรับว่า เอกภพมีวิวัฒนาการตามกฎที่นิยามได้อย่างชัดเจน กฎเหล่านี้อาจจะสร้างโดยพระเจ้า แต่อย่างน้อยที่สุด พระองค์ก็มิได้เข้ามาแทรกแซงในเรื่องของเอกภพ ถ้าข้อเสนอเรื่องเอกภพไร้ขอบเขตถูกต้อง กฎเหล่านี้ย่อมใช้ได้เสมอ แม้ขณะเริ่มต้นเอกภพพระเจ้าอาจจะไม่มีอิสรภาพที่จะเลือกเงื่อนไขตั้งต้น แต่อย่างน้อยพระองค์ก็มีอิสระที่จะเลือกกฎที่เอกภพจะต้องดำเนินตาม แต่ก็นั่นแหละ ก็อาจจะมีกฎจำนวนหนึ่งซึ่งดำเนินไปเองและนำไปสู่สิ่งที่ซับซ้อน เช่น มนุษย์ผู้ชอบมีวิญญาณช่างสงสัยและตั้งคำถาม เช่น ธรรมชาติของพระเจ้าเป็นอย่างไร แม้ว่าวิทยาศาสตร์อาจจะตอบคำถามว่าเอกภพเริ่มต้นอย่างไรได้ แต่มันก็ไม่อาจตอบคำถามว่า ทำไมถึงมีเอกภพได้ บางทีอาจจะมีแต่พระเจ้าและนักปรัชญาเท่านั้นกระมังที่ตอบคำถามนี้ได้
๓.ทำไมเอกภพจึงดำรงอยู่
คำว่า"ทำไม" คือการถามคำถาม คำถามนี้ตั้งอยู่บนข้ออนุมานสองข้อด้วยกัน
๑. มีเหตุผล
๒. เอกภพดำรงอยู่
ข้ออนุมานข้อแรกบ่งบอกว่าเวลาดำรงอยู่ด้วยเพราะนักวิทยาศาสตร์ตั้งข้ออนุมานว่า เวลาเริ่มพร้อมกับเอกภพ และเรายอมรับแล้วว่า เอกภพมีจุดกำเนิด แต่ตัวของข้ออนุมานเองนั้นผิด เพราะเท่ากับว่าเราอนุมานว่ามีเหตุผลเสียแล้วก่อนที่เราจะเริ่มตอบคำถามเสียอีก
ลองเปลี่ยนคำถามเป็น มีเหตุผลใดหรือไม่สำหรับการดำรงอยู่ของเอกภพ? ถ้าเอกภพมีผู้สร้าง ผู้สร้างเท่านั้นที่จะรู้เหตุผล ถ้ามีผู้สร้าง ผู้สร้างต้องมีเหตุผล แม้จะเป็นเหตุผลแค่ว่า อยากรู้อยากเห็นว่าจะ เกิดอะไรขื้นบ้าง แต่ถ้าเรามองว่าเอกภพไม่มีผู้สร้าง ปัญหาเกี่ยวกับเหตุผลที่เอกภพดำรงอยู่ก็จะหมดไป นอกเสียจากว่าเราจะคิดว่าเอกภพมีเหตุผลของมันเองในการดำรงอยู่ ถ้ายอมรับว่าเวลา built-inในเอกภพ เมื่อเอกภพดำรงอยู่ เวลาก็ดำรงอยู่แล้วเช่นกัน
๔. และแล้วก็ถึงคราวของนักปรัชญากาลวกาศ
Adolf Grunbaum นักปรัชญากาลวกาศเชื่อว่า คำถามเกี่ยวกับกำเนิดของเอกภพเป็นปัญหาจริง แต่ปัญหาเกี่ยวกับการสร้างเอกภพเป็นปัญหาเทียมและเป็นวิทยาศาสตร์เทียม(pseudo-science) โดยอาศัยแบบจำลอง Big Bang เกี่ยวกับกำเนิดของเอกภพ เราสามารถพิจารณาได้สองประเด็นด้วยกัน
๑. เวลาซึ่งเป็นเวลาปิดขณะเกิด Big Bang t = 0 ในลักษณะที่ว่า t = 0 เป็นเหตุการณ์แรกในกาลวกาศ
๒. เวลาซึ่งเป็นอันตะ แต่เป็นเวลาเปิดในอดีตและไม่รวมสภาวะเอกฐาน ที่ t = 0 ว่าเป็นจุดของ กาลวกาศ
เมื่อพิจารณาแบบจำลองแรก ไม่มีการดำรงอยู่ของเวลาก่อน t = 0 ดังนั้น การพูดว่า เวลาเริ่มที่ t = 0 จึงนำไปสู่การเข้าใจผิด การพูดเช่นนี้เท่ากับว่าการเริ่มของเวลาก็คล้ายคลึงกับการเริ่มของการแสดงคอนเสิร์ต และนั่นทำให้เข้าใจผิดเพราะมีเวลาดำรงอยู่ก่อนหน้าการเริ่มแสดงคอนเสิร์ตแล้ว แต่ในแบบจำลอง Big Bang ที่เรากำลังพิจารณาไม่มีเวลาก่อนหน้า t = 0 และ ดังนั้น จึงไม่มีเวลาก่อนหน้าที่จะเกิด Big Bang
สำหรับกรณีที่สองซึ่งพิจารณาว่าสภาวะเอกฐาน เกิดอยู่บนขอบของกาลวกาศมากกว่าจะเกิดเป็นเหตุการณ์ในกาลวกาศ ตามแบบจำลองนี้จะไม่มีขณะแรกของเวลาแม้ว่าเราอาจนิยามช่วงแรกของเวลาที่มีช่วงอันตะใดๆก็ตาม เหมือนเช่นไม่มีเศษส่วนน้อยที่สุดในช่วงอันตะระหว่าง 0 ถึง 1
จุดสำคัญของการกล่าวเช่นนี้คือ ไม่มีขณะของเวลาที่อยู่ก่อนสภาวะเอกฐาน ดังนั้นคำถามเกี่ยวกับจุดเริ่มและการสร้างเอกภพจึงไม่ใช่สิ่งที่ควรถาม อย่างไรก็ตาม จะเห็นว่าข้อแย้งในกรณีที่สองนี้ก็ไม่ต่างอะไรกับข้อแย้งในกรณีที่หนึ่งนั่นเอง ข้อสรุปว่าสสารดำรงอยู่ "เสมอตลอดมา" ถึงแม้ว่าอายุของเอกภพจะเป็นค่าหนึ่งก็ตาม เป็นเพียงการเล่นคำเท่านั้น แนวคิดหลักของจุดนี้คือ ความเป็นถาวร เอกภพดำรงอยู่เสมอตลอดมา ในแง่ที่ว่าไม่มีขณะใดในอดีตของเวลากายภาพที่เอกภพไม่ดำรงอยู่ แต่เอกภพก็ไม่ได้ดำรงอยู่เสมอมา ในแง่ของความเป็นถาวร เนื่องจากมันมีจุดเริ่มของการดำรงอยู่ และดังนั้นจึงมีเหตุอันควรแก่การถามถึงที่มาของเอกภพและการสร้างเอกภพอันเกี่ยวพันถึงการดำรงอยู่ของเวลาด้วยเช่นกัน
กล่าวโดยย่อ มีความแตกต่างระหว่างกำเนิดและการสร้างเอกภพซึ่งควรแยกจากกันให้ชัดเจนในการวิเคราะห์และสำรวจธรรมชาติของเวลา ปัญหาของการสร้างเอกภพเป็นปัญหาที่สำคัญและควรค่าต่อการอภิปรายถกเถียง ไม่เพียงเฉพาะแต่ในเชิงของปรัชญาหรืออภิปรัชญาเท่านั้น แม้ในวงการวิทยาศาสตร์ก็ควรสนใจที่จะตอบปัญหานี้ด้วยเช่นกัน
๕. ลูกศรแห่งเวลาฤๅคือคำตอบ?
นักปรัชญาแห่งมหาวิทยาลัยเคมบริดจ์John Mctaggart ก่อให้เกิดกระแสถกเถียงอย่างกว้างขวางเกี่ยวกับเวลา ด้วยข้อเสนอเกี่ยวกับความหมายของเวลาที่แตกต่างกันโดยสิ้นเชิงสองมุมมอง. มุมมองที่หนึ่งมองเวลาว่าเป็นเพียงพิกัดที่ใช้บ่งชี้เหตุการณ์ เช่นเดียวกับที่แลติจูดและลองติจูดบ่งชี้ถึงตำแหน่ง อีกมุมมองหนึ่งคิดถึงเวลาที่ไหลเลื่อนผ่าน ซึ่งเหตุการณ์เกิดขึ้น และอนาคตรออยู่เพื่อให้จิตสำนึกของเราไปถึง มุมมองใดที่ถูกต้อง?
มุมมองที่หนึ่งบ่งบอกว่า เวลาพิกัดสถิตเท่านั้นที่เป็นจริง จริงอยู่ที่เรารู้สึกว่าเวลาไหลเลื่อนผ่านไปแต่ความรู้สึกนี้อาจจะมาจากความสับสนทางอภิปรัชญาก็เป็นได้ ถ้าเราจะรู้ว่า เวลาไหลผ่าน เราก็ต้องตอบคำถามได้ว่าเวลาไหลผ่านด้วยความเร็วเท่าใด แน่นอน เมื่อพูดถึงการเคลื่อนที่ของสิ่งหนึ่ง เราต้องใช้เวลามาเป็นตัวจับ เช่นดังเราพูดว่าลูกศรเคลื่อนไปด้วยอัตราสิบเมตรต่อวินาที แต่เมื่อสิ่งหนึ่งนั้นเป็นเวลาเสียเอง แล้วเราจะใช้อะไรเป็นตัววัด
ฟังดูเหมือนเล่นคำ แต่นักวิทยาศาสตร์ก็มีเหตุผลเชิงกายภาพที่ลึกซึ้งพอที่จะตั้งข้อสงสัยเกี่ยวกับ "ลูกศรแห่งเวลา" ข้อยุ่งยากนี้เริ่มจากทฤษฎีสัมพัทธภาพพิเศษของ Einstein ซึ่งลบล้างแนวคิดที่ว่า เวลาเป็นสากล และทุกคนรู้สึกถึงขณะปัจจุบันเหมือนกัน Einstein แสดงว่า เหตุการณ์สองเหตุการณ์ซึ่งเกิดที่ตำแหน่งต่างกัน และผู้สังเกตคนหนึ่งบอกว่าเกิดขึ้นพร้อมกัน อาจจะเกิดที่เวลาต่างกันสำหรับผู้สังเกตอีกคนหนึ่งก็ได้
เช่น หากคุณต้องการทราบว่า ยานสำรวจอวกาศ Pathfinder กำลังทำอะไรอยู่บนดาวอังคารขณะนี้ ทฤษฎีสัมพัทธภาพบอกคุณว่า คำตอบขึ้นอยู่กับว่า คุณกำลังเคลื่อนที่อย่างไรตอนที่ถามคำถาม ถ้าคุณกำลังนอนตีพุงอยู่ที่บ้าน คำตอบก็จะเป็นอย่างหนึ่ง ถ้าคุณกำลังบินอยู่ในยานอวกาศ คุณก็จะได้อีกคำตอบหนึ่ง ถ้าคุณเคลื่อนที่ด้วยความเร็วใกล้กับความเร็วแสงสัมพัทธ์กับโลก เวลาอาจจะต่างกันหลายนาที ปรากฏการณ์นี้ได้รับการยืนยันจากการทดลอง และเปลี่ยนแปลงวิธีที่เราคิดเกี่ยวกับเวลาอย่างยิ่ง Einstein ตีความว่า อดีต ปัจจุบัน และอนาคต เป็นเพียงภาพลวงตา ไม่ว่ามันจะดูจริงแท้เพียงใดก็ตามอีกด้วย
แต่หากการรับรู้เรื่องการไหลผ่านของเวลาเป็นเพียงสิ่งลวงตาแทนที่จะเป็นสมบัติของเอกภพกายภาพ อะไรเป็นสาเหตุ คำอธิบายมีหลากหลาย บางคนโทษว่าเป็นเพราะโครงสร้างภาษาของเรา บางคนอ้างอิงว่าเป็นเพราะ การทำงานของสมอง นักวิทยาศาสตร์หลายคน โดยเฉพาะอย่างยิ่ง Rogers Penrose แห่งมหาวิทยาลัย Oxford ตั้งข้อสังเกตว่า น่าจะมีส่วนเกี่ยวข้องกับกลศาสตร์ควอนตัม สายใยระหว่างฟิสิกส์ควอนตัม และความรับรู้มีรากฐานที่หยั่งลึกและ หลักการพื้นฐานของฟิสิกส์ควอนตัม ซึ่งใช้บรรยายพฤติกรรมของสสารในระดับอะตอมคือความไม่แน่นอน แม้คุณจะรู้ว่าอะตอมเป็นอย่างไรในขณะนี้ แต่คุณจะไม่สามารถทำนายได้ว่าอะตอมจะเปลี่ยนไปอย่างไร เช่นถ้าคุณมีอะตอมที่ไม่ได้อยู่ในสถานะปกติ คุณจะไม่สามารถรู้ได้อย่างแม่นยำล่วงหน้าเลยว่าอะตอมจะกลับสู่สภาพปกติเมื่อใด วิธีดีที่สุดที่จะตอบคำถามนี้คือ บอกว่ามีเอกภพอยู่สองเอกภพ เอกภพหนึ่งมีแต่อะตอมที่ไม่ปกติ อีกเอกภพหนึ่งเต็มไปด้วยอะตอมที่สลายมาจากอะตอมไม่ปกติ ตามกฎอันแปลกประหลาดมหัศจรรย์พันลึกของกลศาสตร์ควอนตัม สถานะที่เป็นไปได้ของอะตอมจะเกี่ยวกับเอกภพทั้งสองดำรงอยู่ร่วมกันและเกี่ยวพันกันไปมาในลักษณะของลูกผสม
แต่มนุษยชาติมีประสบการณ์กับเอกภพเพียงหนึ่งเดียว ดังนั้นการวัดหรือการเฝ้าสังเกตจึงเป็นพฤติกรรมที่กระตุ้นธรรมชาติให้เลือกระหว่างความจริงแท้ที่ปะปนกันอยู่ หรือเปรียบเทียบกับเรื่องของอะตอม สถานะทั้งหลายจะทอนลงเหลือโอกาสที่เป็นไปได้เพียงหนึ่งเท่านั้น ดูเหมือนว่าการสำรวจดูจะฉายภาพหนึ่งในบรรดาภาพที่เป็นไปได้ทั้งหมดให้โดดเด่นออกมาเป็นความจริง ยังไม่มีใครเข้าใจธรรมชาติของกระบวนการนี้อย่างสมบูรณ์ แต่การสังเกตทั้งหลายยืนยันไปทางเดียวว่ามันเคลื่อนที่ไปทางเดียวเท่านั้นในเวลา เมื่อเลือกโอกาสของความเป็นจริงแล้ว จะไม่เอาไม่ได้ ดังนั้น การรับรู้เรื่องการไหลในเวลาอาจเกิดจากวิธีที่การรับรู้ของเราแก้ปัญหาสถานะควอนตัมที่ปะปนเป็นลูกผสมอยู่นั่นเอง
ถึงแม้ว่าเวลาอาจจะไม่ไหลจากอดีตไปสู่อนาคต แต่ก็ดูเหมือนว่าโลกจะมีอสมมาตรของด้านหนึ่งของเวลาอยู่แล้ว ถ้าเราฉายหนังกลับ ทุกคนจะพร้อมใจกันหัวเราะสนุกสนาน ในชีวิตจริงไม่ลำบากเลยที่จะแยกความเป็นจริงออกมา หยาดฝนไม่เคยลอยขึ้นไปบนท้องฟ้า และไข่ที่แตกแล้วไม่เคยกลับมาดีใหม่อีกครั้ง
๖. กฎข้อที่สองของเทอร์โมไดนามิกส์
เราทุกคนรู้ดีว่า ผู้คนต้องแก่ลง ไม่เคยกลับหนุ่มสาวขึ้นอีก รถยนต์มีแต่จะเป็นสนิม คลื่นวิทยุแผ่ออกจาก เครื่องส่งสัญญาณ นักฟิสิกส์ใช้คำว่า"ลูกศรแห่งเวลา" เพื่อแทนอสมมาตรระหว่างทิศทางของเวลาอดีตและทิศทางของเวลาอนาคต แต่ในบางครั้งคำๆนี้ก็ถูกตีความผิดๆ เนื่องจากลูกศรสามารถพุ่งไปได้ ดังนั้นคำคำนี้จึงอาจได้รับการอ้างอิงว่าหมายถึงการไหลเลื่อนของเวลาด้วย วิธีดีที่สุดที่จะมองคำว่าลูกศรแห่งเวลาให้ถูกต้อง คือเปรียบเทียบกับเข็มทิศซึ่งชี้ไปในทิศทางหนึ่งแต่ไม่ได้เคลื่อนเข้าหามัน
ดังนั้น ความเป็นทิศทางนี้มาจากไหน กระบวนการหวนกลับไม่ได้ทุกกระบวนการที่กล่าวข้างต้นล้วนเป็นตัวอย่างของกฎข้อที่สองของเทอร์โมไดนามิกส์ได้ทั้งสิ้น กฎนี้บอกอะไร และทำไมเราจึงต้องใส่ใจมันด้วย กฎข้อที่สองของเทอร์โมไดนามิกส์กล่าวว่า ในระบบที่แยกโดดเดี่ยว ความร้อนจะไหลจากร้อนไปสู่เย็น ไม่เคยกลับจากนี้ ผลขั้นสุดท้ายที่ได้คือสถานะที่เรียกว่า สภาพสมดุลเทอร์โมไดนามิกส์ โดยที่ความร้อนกระจายเกลี่ยกันที่อุณหภูมิสม่ำเสมอ สภาพสมดุลเทอร์โมไดนามิกส์ เป็นสถานะที่ไร้ระเบียบมากที่สุด นักฟิสิกส์ตระหนักดีถึงความหมายของกฏข้อนี้ กล่าวคือเอกภพกำลังไหลดิ่งเลื่อนไปทางเดียวสู่ความเสื่อมสลายและความไร้ระเบียบวุ่นวายสับสน
ตัวอย่างที่ชัดเจนที่สุดของเรื่องลูกศรแห่งเวลาในเทอร์โมไดนามิกส์คือ วิธีที่น้ำหอมระเหยไปถ้าเปิดจุกขวดทิ้งไว้นานๆ กระบวนการนี้หวนกลับไม่ได้เพราะเราไม่เคยพบว่าโมเลกุลของน้ำหอมกลับเข้ามาอยู่ในขวดเองเลย เมื่อโมเลกุลของน้ำหอมผสมเข้ากับโมเลกุลของอากาศ เราจะแยกเอาแต่โมเลกุลเดิมกลับมาไม่ได้ การเปลี่ยนแปลงนี้คือการเปลี่ยนจากสถานะที่เป็นระเบียบ(น้ำหอมบรรจุในขวด)ไปสู่สถานะที่ไร้ระเบียบ(น้ำหอมฟุ้งกระจายทั่วห้อง)
แต่ถ้าถามถึงต้นเหตุของความมีทิศทางของการเกิดเหตุการณ์นี้ เราก็ก้าวกลับเข้าสู่ความลึกลับอีกครั้งหนึ่ง นักปรัชญาชาวเยอรมันชื่อ Hans Reichenbach เสนอกุญแจต่อคำตอบว่า เพื่อที่จะหาต้นกำเนิดแท้จริงของลูกศรแห่งเวลา ให้เราย้อนถามตัวเองใหม่ว่าในตอนเริ่มต้น เอกภพอยู่ในสถานะที่เป็นระเบียบได้อย่างไร คำถามนี้นำเรากลับไปสู่จุดเดิมอีกครั้งคือ Big Bang เจ้าเก่า แต่คราวนี้ดูเหมือนจะมีพาราดอกซ์แปลกๆเพิ่มมาด้วย เราทุกคนทราบว่าปฐมเอกภพนั้นมีความไร้ระเบียบสูงมาก เกิดการระเบิด Big Bang ตามด้วยประกายของความร้อนซึ่งกระจายรังสีไปทั่วบริเวณ ข้อพิสูจน์ว่าข้อความนี้เป็นจริงคือส่วนของรังสีความร้อนซึ่งปรากฎใน background ของคลื่นไมโครเวฟที่ลอยล่องอยู่ทั่วเอกภพจนทุกวันนี้
ดังนั้นขณะที่กฎข้อที่สองของเทอร์โมไดนามิกส์บ่งชี้ว่า ลูกศรแห่งเวลาชี้จากความเป็นระเบียบไปสู่ความไร้ระเบียบ จากสภาพไม่สมดุลไปสู่สภาพสมดุล กลับดูเหมือนว่า เอกภพเริ่มแรกจะเริ่มจากความสภาพสมดุล และปัจจุบันอยู่ห่างจากสมดุลมาก ทั้งหมดนี้ดูเหมือนจะชี้ลูกศรไปในทิศทางที่ผิด เป็นไปได้อย่างไร
และนักฟิสิกส์ก็มีคำตอบให้อีก -สนามความโน้มถ่วง ตามด้วยคำถามอันใหม่ เก่าใหม่ เก่าใหม่สลับกันเช่นนี้ อยู่เสมอมา จนถึงหลุมดำ และมีแนวโน้มว่าจะกลับไปสู่ภาวะเอกฐาน(singularity) อีกครั้ง ทั้งหมดนี้เป็นการคาดเดาอย่างมีเหตุผลเชิงวิชาการ จนกระทั่งถึงคำถามสุดท้าย แล้วเราก็กลับไปเริ่มกันใหม่อีกครั้ง แต่อย่างน้อยที่สุดเราก็ได้รับรู้ว่าที่เรามาอยู่ ณ จุดนี้ได้ ในท่ามกลางความเป็นมาของเอกภพจะต้องมีขณะใดขณะหนึ่งที่เกิดการทำลายสมมาตรของเวลาในกฎ และสร้างลูกศรแห่งเวลาขึ้นมา เพราะมิฉนั้น เราก็คงจะไม่ได้มาสังเกตอยู่ ณ ที่นี้เป็นแน่
๗. ท้ายที่สุดนี้
ทฤษฎีและจินตนาการช่างเป็นสิ่งสวยงามและมหัศจรรย์ยิ่งนัก ทฤษฎีทำให้เราหลงไหล ตื่นตาตื่นใจ แต่บางทีทฤษฎีก็เป็นเสมือนสิ่งท้าทายให้เราวิ่งติดตามดูการเปลี่ยนแปลงและการค้นพบใหม่ที่เกิดขึ้นเกือบจะทุกวัน วันนี้ใครบางคนปลุกเราให้ตื่นขึ้นในยามอรุณด้วยข่าวทฤษฎีใหม่ที่ผ่านการทดสอบทุกรูปแบบที่มนุษย์จะคิดได้ และยุทธจักรวิทยาศาสตร์ก็กางแขนออกโอบอุ้มไว้ด้วยความยินดีปรีดา
อีกหลายปีต่อมา เราถูกปลุกให้ตื่นขึ้นอีกในยามอรุณเพลาเดียวกัน เพื่อมาเป็นประจักษ์พยานว่าทฤษฎีน้องใหม่อันเราเคยอ้าแขนออกรับด้วยความปรีดานั้นไม่ถูกต้องแม่นยำพอ (เทคโนโลยีดีขึ้นจนสามารถทดสอบได้แม่นยำกว่าเก่า หรือพบหลักฐานที่ตรงกันข้าม) แล้วทฤษฎีนั้นก็ถูกทอดทิ้งให้สาบสูญไป หรือขยายความแต่งเติมใหม่ ผู้คนส่วนใหญ่ยอมรับว่าแม้แต่ทฤษฎีที่ดูดีและสวยงามที่สุดในวันนี้ จะต้องถูกขยายความ หรือถูกแทนที่ด้วยทฤษฎีที่ดีกว่าในอนาคตอันใกล้ ในสถานการณ์เช่นนี้ คำแนะนำที่มีค่ายิ่งคือ "ไม่มีวันพูดว่าไม่มีวัน" อะไรๆ ก็เป็นไปได้ทั้งนั้นทั้งหมดทั้งมวล
จงใข้จินตนาการพินิจพิจารณาว่าสิ่งต่างๆอาจเปลี่ยนแปลงได้เป็นสัจจธรรมในกาลเวลา ทุกสิบล้านล้านปีความโน้มถ่วงอาจจะเปลี่ยนกลับกลายเป็นแรงผลักระหว่างมวล แสงอาจจะเคลื่อนที่ช้าลง** ความร้อนจากวัตถุที่เย็นกว่าอาจจะไหลไปสู่วัตถุที่ร้อนกว่า ทุกสิ่งทุกอย่างล้วนเป็นไปได้ ไม่มีใครยืนยันว่า ไม่มีวันจะเป็นไปได้อย่างเด็ดขาดตลอดไป ลูกศรแห่งกาลเวลาอาจกลับทิศ และนักวิทยาศาสตร์อาจออกมาประกาศ การค้นพบใหม่ว่า ไม่มีการดำรงอยู่ของเวลา เรื่องราวของ Big Bang เป็นเรื่องเหลวไหล และท้ายที่สุด เวลากับเอกภพหาใช่เรื่องอันสัมพันธ์กันไม่
แต่ไม่ว่าวันนั้นจะมาถึงหรือไม่ ทุกครั้งที่แผ้วพานกับเรื่องของเวลาและเอกภพ คำถามหนึ่งจะผุดขึ้นมาในใจเสมอ คำถามอันอนาซีเมนส์ ถามต่อ ปิธากอรัสเมื่อหกร้อยปีก่อนคริสตศักราช???..
" เหตุใดข้าจึงสมควรลำบากลำบนค้นหาความลับแห่งดวงดาวและเวลา ในเมื่อข้ายังประจักษ์ความตายและความเป็นทาสอันไม่สิ้นสุด"
Quest for a Theory of Everythingคนทุกคนมีความหมายของเวลาในบริบทของตนเอง ทุกคนรู้ว่าเวลาคืออะไร แต่ไม่สามารถอธิบายให้ผู้อื่นเข้าใจได้ หากถามนักฟิสิกส์ จุดที่สำคัญที่สุดเกี่ยวกับเวลาคือ เวลาเป็นระบบอ้างอิงที่ใช้เรียงลำดับก่อนหลังของการเกิดเหตุการณ์ เหตุการณ์หนึ่งมาก่อนอีกเหตุการณ์หนึ่งในระบบนี้ ถึงแม้การกล่าวเช่นนี้จะสามารถนิยามลูกศรแห่งเวลาได้ แต่ก็ไม่มีกฎเกณฑ์ใดเลย ที่บ่งบอกว่าเวลาผ่านจากอดีตมาสู่ปัจจุบันและไปสู่อนาคต เวลาทั้งหลายมีสถานภาพทัดเทียมกัน
คำกล่าวนี้แสดงให้เห็นอย่างชัดเจนในทฤษฎีสัมพัทธภาพพิเศษของไอน์สไตน์ ซึ่งคิดว่าเวลาเป็นมิติที่สี่เทียบเท่ากับมิติทั้งสาม(-กว้าง-ยาว-ลึก)ของอวกาศ (space) โดยการคิดเช่นนี้ กาลวกาศทั้งสิ้นทั้งปวงจะสามารถแสดงได้ด้วยแผนที่กาลวกาศสี่มิติ ซึ่งอดีต ปัจจุบัน และอนาคต ของเอกภพจะปรากฏอยู่บนแผนที่กาลวกาศนี้ทั้งหมด นั่นคือความหมายของเวลาในฟิสิกส์ซึ่งไม่จำเป็นที่ทุกคนจะต้องทำความเข้าใจ คำชี้แจง : บทความเรื่อง "เวลากับเอกภพ" นี้ ผ.ศ.สดชื่น วิบูลยเสข ได้เขียนขึ้นมาให้กับมหาวิทยาลัยเที่ยงคืน เพื่อเป็นการเสริมการบรรยายในชั้นเรียนมหาวิทยาลัยเที่ยงคืน เมื่อวันเสาร์ที่ 28 มิถุนายน 2544 ในหัวข้อ "เจาะเวลา หาเวลา"
สำหรับบทความนี้ ได้แบ่งเป็นหัวข้อย่อย 7 หัวข้อด้วยกัน ประกอบด้วย :
๑. คิดคำนึงเรื่องเวลา ๒. เวลาในความหมายของวิทยาศาสตร์ ๓.ทำไมเอกภพจึงดำรงอยู่ ๔. และแล้วก็ถึงคราวของนักปรัชญากาลวกาศ ๕. ลูกศรแห่งเวลาฤๅคือคำตอบ? ๖. กฎข้อที่สองของเทอร์โมไดนามิกส์ ๗. ท้ายที่สุดนี้
หมายเหตุ : หากภาพและตัวหนังสือซ้อนกัน กรุณาลดขนาดของ font ลงมา จะแก้ปัญหาได้
(ความยาวของบทความ ประมาณ 14 หน้ากระดาษ A4)
หัวข้อเรื่อง"เจาะเวลา หาเวลา"นี้ เกิดขึ้นมาจาก อาจารย์นิธิ เอียวศรีวงศ์ ได้พูดคุยกับ อาจารย์ชัชวาล ปุญปัน เกี่ยวกับเรื่อง"การกำเนิดของเวลา"ว่า เวลากำเนิดขึ้น ณ จุดใด และเวลาดำเนินไปอย่างไร เวลามีลักษณะเลื่อนไหลคล้ายสายน้ำ หรือต่อกันเป็นห้วงๆ และ ณ จุดใดที่เราแบ่งเวลาของปัจจุบันออกจากอดีต หรือออกจากอนาคต คำถามเหล่านี้ อาจารย์ชัชวาล ปุญปัน ได้พยายามตอบข้อสงสัยด้วยความตั้งใจ และเพื่อให้สิ้นสงสัย จึงเสนอให้ อาจารย์สดชื่น วิบูลยเสข มาช่วยตอบคำถามให้สมบูรณ์
ด้วยเหตุนี้ จึงเป็นที่มาของชั้นเรียนมหาวิทยาลัยเที่ยงคืน
ในส่วนของ"ความรู้ทางวิทยาศาสตร์เกี่ยวกับเรื่องของเวลา" ในหัวข้อ "เจาะเวลา หาเวลา"
นก
นกเป็นสัตว์สองเท้า มีปีก มีขนปกคลุมทั้งตัว นกส่วนมากมักจะบินไปไหนมาไหนได้ แต่มีนกอีกหลายชนิด ซึ่งมีปีกแต่ก็บินไม่ได้เช่น นกกระจอกเทศ นกกีวี เป็นต้น
เป็ดและไก่ก็เป็นนกชนิดหนึ่งเหมือนกัน แต่เนื่องด้วยสัตว์สองชนิดนี้ มนุษย์ได้นำมาเลี้ยงจนเชื่องเป็นเวลานานๆ จนปัจจุบันนี้ทั้งเป็ดและไก่แทบจะ บินไม่ได้เลย หรือไปได้ก็ระยะทางสั้นๆ เท่านั้น
นกส่วนมากต่างมีขนที่มีสีสันสวยงามมาก เช่น นกยูง นกหว้าบางชนิดก็ร้องเพลงได้ไพเราะ เช่น นกกางเขน
นกเกือบทุกชนิดมีประโยชน์ต่อมนุษย์ เพราะนกส่วนใหญ่นั้นกินแมลงและตัวหนอนเป็นอาหาร ตัวหนอนตัวแมลงเหล่านี้ทำลายพืชผักผลไม้ ธัญญาหาร และต้นไม้ต่างๆ ซึ่งเป็นอาหารและสิ่งที่มีประโยชน์ต่อมนุษย์ทั้งสิ้น นกบางจำพวก เช่น เหยี่ยว นกเค้าแมว นกฮูก ก็ออกจับหนูกินเป็นอาหารในเวลากลางคืน นับว่ามีประโยชน์ต่อมนุษย์ยิ่งนัก ดังนั้น เราไม่ควรทำลายหรือ ยิงนกเล่นเลย
นกเป็นสัตว์ที่ประดับประดาโลกให้สวยงาม ช่วยทำให้โลกน่าอยู่น่าอาศัยยิ่งขึ้น มีนกหลายชนิดที่ส่งเสียงร้องเพลงได้ไพเราะราวกับเสียงดนตรี ขนนกก็ช่วยทำให้โลกมีสีสันน่าอยู่ยิ่งขึ้น นกมักจะมีขนสีแตกต่างกันออกไปตามชนิด บ้างก็งดงาม สวยสดบาดตา บ้างก็
66 
สีมัวๆ เพื่อให้กลมกลืนกับธรรมชาติ อันเป็นวิธีป้องกันตัวเองให้รอดพ้นจากศัตรูตามธรรมชาติได้ เนื่องจากนกไม่มีอาวุธต่อสู้ศัตรู ยกเว้นแต่จะงอยปากและเล็บเท้าอันแหลมคมสำหรับจิกอาหาร จับอาหารเท่านั้น หากจวนตัว สู้ไม่ได้ ก็จะบินหนีศัตรูไปทันที
นกทุกชนิดมีปีก และเกือบทุกชนิดบินได้ในอากาศ บางชนิดบินได้สูง บางชนิดบินได้รวดเร็วมาก และบางชนิดก็สามารถบินได้ระยะทางไกลๆ กว่าครึ่งโลก แต่บางชนิดบินได้เรี่ยๆ พื้นดิน เป็นระยะทางสั้นๆ นอกจากนั้นยังมีนก ๕-๖ ชนิด ซึ่งบินไม่ได้เลยนกที่บินไม่ได้เหล่านี้ เป็นนกที่กำลังจะสูญพันธุ์หมดไป
นกออกลูกเป็นไข่ก่อน แล้วจึงฟักกลายเป็นตัว นกที่ออกจากไข่ระยะ แรกๆ ต้องอาศัยพ่อนก แม่นก ช่วยเลี้ยงดูอยู่ระยะหนึ่ง จึงจะสามารถแยกจากพ่อแม่ไปเริ่มต้นชีวิตของตนเองได้
นกมีประโยชน์แก่มนุษย์นานาประการ โดยเฉพาะอย่างยิ่งนกกินแมลงและสัตว์บางชนิด ซึ่งทำลายพืชพันธุ์ธัญญาหารของมนุษย์ ดังนั้น นกจึงช่วยเรารักษาพืชพันธุ์เหล่านั้นซึ่งเป็นอาหารของมนุษย์
: ฝูงนกนางนวลกำลังหาอาหาร
67 
: นกกระทุง
นกบางชนิดบินได้สูงมาก นกที่บินได้สูงที่สุดคือห่าน ซึ่งบินได้สูงกว่า ๒๙,๐๐๐ ฟุต เคยปรากฏว่าทั่วๆไปบินไม่สูงเกินกว่า ๓,๐๐๐ ฟุต ในขณะอพยพย้ายถิ่น นกมักบินต่ำกว่าเมฆที่ลอยอยู่ต่ำสุด ไม่บินสูงขึ้นไปมากกว่านั้น
นกบางชนิดมีปีกเล็กมากเมื่อเทียบกับลำตัวจนบินไม่ได้ นกที่บินไม่ได้เหล่านี้ เคลื่อนที่โดยวิ่งหรือเดินไปบนพื้นดิน อาศัยการกระพือปีกเพื่อพยุงลำตัวไปในขณะวิ่ง นกที่บินไม่ได้บางชนิดวิ่งได้เร็วมาก เช่น นกกระจอกเทศ ซึ่งอาจวิ่งได้เร็วถึง ๕๐ ไมล์ต่อชั่วโมง
แม้ว่า นกส่วนมากจะเป็นนกที่อาศัยอยู่บนพื้นดิน แต่ก็มีนกจำนวนไม่น้อยที่ใช้ชีวิตส่วนใหญ่อยู่ใกล้น้ำ และอาจว่ายน้ำหรือดำน้ำได้ดี นกที่ได้ชื่อว่าว่ายน้ำเก่งที่สุด ได้แก่ นกลูน (loon) ซึ่งเป็นนกที่มีรูปร่างคล้ายเป็ดแต่มีปากแหลม อาศัยอยู่ในแถบขั้วโลกเหนือ นกลูนอาจดำลงไปใต้น้ำไล่จับปลากินเป็นอาหาร นกแกนเนต (gannet) ซึ่งเป็นนกน้ำอีกชนิดหนึ่งเป็นนกที่อาจดำน้ำได้เก่งอย่างยอดเยี่ยม นกแกนเนตอาจดำน้ำได้ลึกถึง ๖๐ หรือ ๑๐๐ ฟุต
โดยทั่วไป นกมีอายุยืนประมาณ ๕ ถึงกว่า ๕๐ ปี นกที่อายุยืนที่
68 
: นกพิราบ 
สุดได้แก่ นกราเวน (raven) อายุยืนกว่า ๖๙ ปี นกแก้วมาคอว์ (macaw) อายุยืนน้อยกว่านั้นเล็กน้อยคือประมาณ ๖๔ ปี
นกได้ชื่อว่า เป็นนักเดินทางที่สามารถเดินทางได้เป็นระยะทางไกลที่สุดในกระบวนสัตว์ นกที่เดินทางเก่งที่สุด ได้แก่ นกนางนวลแกลบแห่งขั้วโลกเหนือ เมื่อถึงฤดูหนาวอากาศหนาวจัด นกนางนวลแกลบจะพากันบินจากขั้วโลกเหนืออพยพไปอยู่ที่ขั้วโลกใต้ พอหมดฤดูหนาวก็อพยพกลับถิ่นที่อยู่เดิม ปรากฏว่าในรอบหนึ่งปี นกชนิดนี้ต้องบินอพยพเป็นระยะทางไกลถึง ๒๒,๐๐๐ ไมล์
นกในโลกมีอยู่ประมาณ ๘,๖๐๐ ชนิด อาศัยอยู่ทั่วทุกหนทุกแห่งเฉพาะในประเทศไทยมี ๘๓๐ ชนิด บางชนิดเราไม่เคยพบเห็นเลย เพราะเป็นนกที่อาศัยอยู่ในป่า หรือบนภูเขาสูง และบางชนิดเป็นนกประจำถิ่น มีเฉพาะในบางบริเวณ เช่น นกที่มีถิ่นอยู่ในภาคใต้ของประเทศไทย ในเขตกรุงเทพมหานคร มีนกอยู่ประมาณ ๒๐๐ ชนิด
นักวิทยาศาสตร์เชื่อว่า นกเกิดมีขึ้นบนโลกนานกว่า ๑๕๐ ล้านปีมาแล้วโดยมีวิวัฒนาการมาจากสัตว์เลื้อยคลาน เห็นได้จากการที่หน้าแข้งของนกยังคงมีเกล็ดคล้ายเกล็ดของกิ้งก่า และจากการที่นกออกลูกเป็นไข่เช่นเดียวกับสัตว์เลื้อยคลาน แต่นกเจริญกว่า เพราะนกทำรัง ออกไข่ กกไข่และเลี้ยงดูลูกอ่อน สัตว์เลื้อยคลานไม่ทำเช่นนั้น (ดูเรื่องสัตว์เลื้อยคลาน)
69 
นกมีหลายขนาด นกบางชนิดมีตัวเล็กจนแทบจะกำไว้ในมือได้ แต่บางชนิดก็มีขนาดใหญ่กว่านั้นหลายสิบเท่า นกที่เล็กที่สุด ได้แก่ นกฮัมมิง (bee hummingbird) ซึ่งเป็นนกพื้นเมืองของคิวบา มีลำตัวยาวประมาณ สองนิ้วหนักเพียงเศษหนึ่งส่วนสิบออนซ์ ส่วนนกกระจอกเทศซึ่งได้ชื่อว่าเป็นนกที่ใหญ่ที่สุดในโลก อาจสูงได้ถึงแปดฟุต และหนักถึง ๓๐๐ ปอนด์
นกส่วนมากมีรูปร่างเพรียว หัวแหลมท้ายแหลม มีปีกสองปีก บินได้ในอากาศ ปีกของนกแต่ละชนิดมีความยาวแตกต่างกันไป นกที่มีปีกยาวที่สุด ได้แก่ นกอัลบาทรอส (albatross) ซึ่งเป็นนกทะเลชนิดหนึ่งอาศัยอยู่ในมหาสมุทรในซีกโลกภาคใต้ เมื่อเหยียดปีกออกเต็มที่วัดจากปลายปีกด้านหนึ่งถึง ปลายปีกอีกด้านหนึ่งอาจยาวได้ถึงสิบสองฟุต นกอัลบาทรอสอาจกางปีกบินร่อนอยู่ในอากาศได้นานหลายชั่วโมง แต่ไม่ใช่นกที่บินเร็วที่สุด
การบินเร็วหรือบินช้าของนก ขึ้นอยู่กับความแข็งแรงของกล้ามเนื้อที่หน้าอก และอัตราการกระพือปีก นกที่บินได้เร็วมากๆ ได้แก่ นกจำพวกเหยี่ยว นกอินทรีบางชนิดบินได้เร็วถึง ๑๘๐ ไมล์ต่อชั่วโมง นับเป็นนกที่บินเร็วที่สุด นกนางแอ่นบินได้ประมาณ ๖๐-๗๐ ไมล์ต่อชั่วโมง 
: นกนางนวล 
70 
: นกกีวี 
: ค้างคาวแม่ไก่เป็นสัตว์มีปีก แต่ไม่ใช่นก 
: ขนคลุมตัวของนกชนิดต่างๆ 
ทุกๆ คนจะรู้จักและทราบกันดีว่า นกเป็นสัตว์โลกประเภทหนึ่ง แต่มีน้อยคนนักที่สามารถจะให้คำจำกัดความว่า นกแตกต่างจากสัตว์อื่นๆ อย่างไรบ้าง จะว่ามีปีกบินได้ก็ไม่ถูกต้องเสมอไป เพราะมีสัตว์อื่นๆ อีกหลายชนิดที่มีปีกบินได้ แต่ไม่ใช่นก เช่น ค้างคาว ผีเสื้อ แมลง ฯลฯ และก็ยังมีนกหลายชนิดที่มีปีก แต่บินไม่ได้เลย เช่น นกกระจอกเทศ นกกีวี นกเพนกวิน เป็นต้น
ขนนก
นกแตกต่างจากสัตว์อื่นๆ เนื่องจากมีขนชนิดหนึ่งที่เรียกว่า "ขนนก" ปกคลุมทั่วตัว ขนนกนี้แตกต่างจากสัตว์อื่นๆ ในโลกทุกชนิด ขนนกสามารถแบ่งได้เป็น ๓ ประเภท คือ ขนอุย ขนคลุมตัว และ ขนเส้น โดยเฉพาะขนคลุมตัวมักจะมีสีสันที่สวยงามยิ่ง และถือว่าเป็นความงามตามธรรมชาติจริงๆ
ขนอุย เป็นขนอ่อนๆ และละเอียดเป็นฝอย มักเป็นขนที่เกิดกับลูกนก และเป็นขนที่อยู่ชิดติดลำตัวใต้ขนคลุมอีกทีหนึ่ง เป็นขนที่ไม่ใคร่มีสีฉูดฉาด แต่โดยมากมักเป็นสีน้ำตาลเทา หรือขาว
ขนคลุมตัวนั้น เป็นขนที่มีทั่วไปทั้งตัว เป็นขนที่มีแกนกลางแล้วมีขนละเอียดติดกันเป็นพืด แยกออกไปทั้งสองข้างขนเหล่านี้มีสีสันที่งดงามน่าดูมาก และขนเหล่านี้ยังสามารถกันน้ำได้อีกด้วย ขนที่อยู่บริเวณหางและปีก มักจะใหญ่กว่าขนที่อื่นๆ เพื่อใช้ในการบิน และพยุงตัว ดังนั้น ขนปีกและขนหางจึงแผ่ออกไปคล้ายรูปพัด
ขนเส้น เป็นขนขนาดเล็ก เป็นเส้นแข็งๆ หรือนุ่มๆ ใช้รับความรู้สึกแทนประสาทได้ มักพบขึ้นทั่วๆไป ตามบริเวณปาก หน้าผาก หรือในนกบางชนิด ขนเส้นแทรกอยู่กับขนคลุมตามลำตัวก็มี
แม้ว่าขนนกจะมีสีสันงดงาม แต่หน้าที่แท้จริงของมันก็คือ ปกคลุมห่อหุ้มร่างกาย ป้องกันความร้อนหนาวจากอากาศ เนื่องจากนกเป็นสัตว์เลือดอุ่น คือ มีอุณหภูมิในร่างกายคงที่ตลอดเวลา ไม่ว่าอุณหภูมิภายนอกจะเปลี่ยนเป็นร้อนหรือหนาวเย็นสักปานใดก็ตาม ดังนั้น ขนนกจึงมีความสำคัญมากในการรักษาอุณหภูมิภายในร่างกาย
71 
: ขนคลุมตัวของนกชนิดต่างๆ
ขมิ้นแดง 
ยูง 
พญาไฟ 
สาริกาเขียวหางสั้น 
พญาปากกว้างหางยาว 
แซงแซว 
แสกแดง 
ขมิ้นหัวดำ 
โกโรโกโส 
หัวขวานใหญ่หางเหลือง 
เหยี่ยวกิ้งก่าสีดำ 
ปีกลายสก็อต 
ขุนแผนตะโพกแดง 
โพระดกคางเหลือง 
นิลตวาท้องสีส้ม 
ตะขาบปากแดง 
กางเขนน้ำหัวขาว 
: นกดึกดำบรรพ์ 
72 
: นกกระแต้หาด
: นกฮวตซิน 
:ไก่ป่า 
นักวิทยาศาสตร์ ได้ทำการศึกษาและค้นคว้าจนได้ความจริงแน่ชัดว่า นกได้มีวิวัฒนาการถือกำเนิดมาจากสัตว์เลื้อยคลาน ประมาณ ๑๕๐ ล้านปีมาแล้ว ต้นตระกูลโบราณของนกเท่าที่พบกันยังมีลักษณะเป็นสัตว์เลื้อยคลานอยู่มาก แต่มีขนนกแทนเกล็ด ที่ปากยังมีฟันเป็นซี่เล็กๆ บริเวณปลายปีกยังมีนิ้วและเล็บยาว และมีหางซึ่งมีขนหางยาวมาก นักสัตวศาสตร์เชื่อกันว่า นกต้นตระกูลนั้น คงบินไม่แข็ง คงทำได้แต่เพียงกระพือปีกร่อนไปมาตามต้นไม้เท่านั้น นิ้วและเล็บที่ปลายปีกคงใช้ในการช่วยจับยึดกิ่งไม้ ปีนป่ายไปตามลำต้น หางที่ยาวนั้น คงใช้ช่วยในการพยุงตัวมากกว่าที่ใช้ในการเลี้ยวร่อนขณะอยู่ในอากาศ ปัจจุบันนี้ นิ้วและเล็บที่ปลายปีกนกได้หายไปจนหมดสิ้น คงเหลือเพียง ๒-๓ ชนิดเท่านั้น ที่ยังมีเล็บที่ปลายปีกสำหรับในประเทศไทย นกกระแต้หาดยังคงมีเล็บที่ปลายปีกแต่สั้นมาก และสันนิษฐานกันว่า เพื่อเอาไว้ใช้ในการต่อสู้มากกว่าประโยชน์อย่างอื่นๆ เพราะนกชนิดนี้มักอยู่ตามลานดินกว้างๆ หรือหาดทราย ไม่ป่ายปีนขึ้นต้นไม้เลย ลูกนกฮวตซิน (huatzin) ในทวีปอเมริกาใต้ ยังมีเล็บที่ปลายปีก สำหรับเกาะกิ่งไม้ป่ายปีนออกจากรังไป เที่ยวตามกิ่งไม้อื่นๆ ได้
รูปร่างของนกทุกชนิดแทบจะคล้ายคลึงกัน กล่าวคือแหลมหัวแหลมท้าย และป่องตรงกลาง คล้ายจรวด ซึ่งเป็นรูปร่างที่เหมาะต่อการเคลื่อนไหวไปในอากาศดีที่สุด
สัตว์เลี้ยงบางประเภทก็เป็นสัตว์จำพวกนก แต่เราไม่ได้เรียกนกนำหน้าเท่านั้น เช่น เป็ด ไก่ เป็นต้น สัตว์เหล่านี้มนุษย์ได้นำมาเลี้ยงเป็นระยะ เวลานานๆ จนเชื่องและบินไม่ไหวพวกไก่ป่า ไก่ฟ้า เช่นเดียวกับนกประเภทอื่นๆ 
73 
มีนกหลายชนิดแม้จะมีปีกแต่ก็บินไม่ได้ ปีกเหล่านี้มักจะใช้ในการพยุงตัว ขณะเดินหรือวิ่ง เช่น นกกระจอกเทศ นกอีมู เป็นต้น ปีกนกบางชนิดก็ใช้ในการว่ายน้ำได้ เช่น นกเพนกวิน เป็นต้น ปีกนกบางจำพวกมีไว้เพื่อใช้ในการร่ายรำอวดตัวเมียด้วย เช่น นกหว้า เป็นต้น
หางนกก็เช่นกัน ตามปกติ หางนั้นมีไว้สำหรับบังคับทิศทางที่นกต้องการบินไป แต่มีหางนกหลายชนิดที่มีเอาไว้สำหรับอวดตัวเมีย หรือใช้ร่ายรำอวดตัวเมียได้ เช่น นกยูง นกแว่น หางนกบางชนิดแข็งมาก ใช้ช่วยค้ำจุนขณะไต่กิ่งไม้ ต้นไม้เพื่อหาอาหาร เช่น นกหัวขวาน เป็นต้น
ปากนก
เนื่องจากมือหรือรยางค์ส่วนหน้าของนกเปลี่ยนไปเป็นปีกสำหรับบิน ดังนั้น การจับหาอาหารจึงกลายเป็นหน้าที่ของปากไป ปากนกจึงมีลักษณะผิดแปลกกันมาก ตามลักษณะอาหารที่นกกิน และมีหลายรูปหลายแบบ ดังนี้
: นกกระจอกเทศ 
: นกหว้า 
: นกยูง 
74 
ปากนกกระทุง มีปากใหญ่ยาวมากสำหรับกินปลาและยังมีถุงใต้คอสำหรับเก็บปลาไว้ด้วย 
ปากนกเป็ด กินปลา ปู หอย สาหร่าย และวัชพืชในน้ำ ปากจึง แบนและริมขอบๆ ปากมักจะมีซี่เล็กๆ คล้ายตะแกรงกรองอาหารออกจากน้ำด้วย 
ปากนกกระสา นกกระยาง มักจะยาวแหลมเพื่อใช้คุ้ยจับปลาในน้ำ ในโคลน 
ปากนกปากห่าง ซึ่งกินหอยโข่งเป็นอาหาร เป็นโพรงตรงกลางปากเพื่อจับหอยได้ถนัด 
ปากเหยี่ยว มักจะแหลม คม งองุ้ม เพื่อใช้ในการฉีกเนื้อสัตว์ 
ปากนกแก้ว งองุ้มใหญ่ สำหรับฉีกผลไม้ เปลือกไม้ 
ปากนกอีก๋อย นกกุลา มักจะยาว โค้ง เพื่อใช้ในการคุ้ยเขี่ยหาไส้เดือนหรือหนอน ตามชายทะเล ตามโคลนเลน 
ปากนกกะฮัง (หรือนกเงือก) ใหญ่และยาวมาก ใช้ในการกินผลไม้ แต่การที่นกเงือกมีปากใหญ่ยาวผิดปกติ เนื่องจากเอาไว้อวดตัวเมีย หรืออวดกันเองมากกว่า 
ปากนกหัวขวาน แข็งแรง และแหลมมาก ใช้เคาะสับโขกต้นไม้ และมีลิ้นที่ยาวเหนียวมาก ใช้ในการจับตัวบุ้งตัวหนอน และแมลง 
ปากนกกินแมลง มักจะแบน และกว้าง โคนปากมี "หนวด" ยาว เพื่อใช้ในการจับแมลง 
ปากนกกระจอก นกกระจาบเป็นรูปกรวย เพื่อใช้ในการขบวัชพืช 
ปากนกกินปลี มักจะยาว และโค้ง เพื่อใช้ดูดน้ำหวานตามดอกไม้ 
ปากนกปากซ่อม ยาวมากและค่อนข้างอ่อนนุ่มเพื่อจะได้ไว้ใช้จับตัวแมลง ตัวหนอน ตามเลน ตามโคลน 
ปากนกอีโก้ง มักจะหนาเป็นสันคมมาก เพื่อใช้ในการขบกัดพวกธัญพืชต่างๆ ในน้ำ และใช้ในการขบกัด หอย ปู ปลาต่างๆ 
ปากนกอีกา หนาเป็นสัน แต่ค่อนข้างยาวคมเนื่องจากใช้ขบกัดหรือฉีกเนื้อสัตว์ต่างๆ กินเป็นอาหารด้วยนอกจากอาหารอื่นๆ
75 
76 
77 
เท้านก
ส่วนเท้านกนั้น มักจะมีนิ้วเท้าเพียง ๔ นิ้วเท่านั้น และมีลักษณะแปลกๆ แตกต่างออกไปตามลักษณะการใช้งาน นกบางชนิดอาจมีนิ้วเท้าลดลงเหลือ ๓ นิ้ว และ ๒ นิ้วได้ เช่น นกกระจอกเทศ มีนิ้วเท้าเพียง ๒ นิ้ว นกหัวขวานบางชนิด และนกกินปลาบางชนิดมีนิ้วเท้าเพียง ๓ นิ้วเท่านั้น ลักษณะนิ้วเท้าของนกมีแปลกๆ ไปตามลักษณะการใช้งาน ดังตัวอย่างต่อไปนี้
๑. เท้านกเป็ด แผ่แบนออกไป มีพังผืดระหว่างนิ้วใช้ในการว่ายน้ำ เวลาเดินบนดินไม่คล่องตัว
๒. เท้านกกระสา นกกระยาง ยาวมากทั้งเท้าและเล็บใช้ในการเดินลุยโคลน และเล็บกลางของนกชนิดนี้ ยังมี "หวี" เป็นซี่ๆ ออกมาด้านข้างๆ เพื่อพยุงตัวให้ดีขึ้นขณะอยู่ในโคลน
๓. เท้าเหยี่ยว มีกรงเล็บที่แหลมคม มีอุ้งเท้าที่สากมาก เพื่อใช้ในการจับสัตว์และฉีกเนื้อสัตว์
๔. เท้าพวกนกตีนเทียน มักมีหน้าแข้งยาวสำหรับเดินลุยเลน นิ้วเท้าหลังยกสูง นิ้วเท้าหน้าติดกันเป็นพังผืด คล้ายเท้าเป็ด
๕. เท้านกหัวขวาน พวกนี้เป็นนกประเภทป่ายปีน จึงมีนิ้วเท้าหน้า ๒ นิ้ว นิ้วเท้าหลัง ๒ นิ้ว แยกออกจากกัน เพื่อใช้ยันต้นไม้ นอกจากนี้พวกนี้ยังมีหางที่แข็งแรง และแหลมใช้ยันต้นไม้ขณะวิ่งขึ้นลงตามต้นไม้อีกด้วย
๖. เท้าไก่ พวกไก่ นกคุ่ม นกกระทา พวกนี้เป็นพวกคุ้ยเขี่ย ฉะนั้นจึงมีเท้าหลังยกขึ้นสูงกว่าปกติ เวลาคุ้ยเขี่ยจะได้สะดวกขึ้น เท้ามักใหญ่หนา เล็บสั้น แต่แข็งแรง
๗. เท้านกอีแจว พวกนี้มีเล็บและนิ้วเท้าที่ยาวมาก สำหรับใช้เดินบนสาหร่ายหรือใบบัว แต่จำเป็นจริงๆ ก็ใช้ว่ายน้ำได้เช่นกัน
๘. เท้านกเกาะ เป็นแบบเท้าที่พบกันมากที่สุด คือมีข้างหน้า ๓ นิ้ว ข้างหลัง ๑ นิ้ว ซึ่งสามารถทำให้นกพวกนี้เกาะ กระโดด เดินไปมาได้คล่องแคล่วที่สุด เวลาเกาะกิ่งไม้น้ำหนักตัวนกจะทับลงมาตรงๆ บนอุ้งเท้า ทำให้เอ็นที่เท้ายึดดึงเอานิ้วเท้างอเข้าหากัน ทำให้นกเกาะได้แน่นตลอดเวลา ซึ่งเป็นเหตุอันหนึ่ง ที่ทำให้นกสามารถเกาะกิ่งไม้ได้โดยไม่ตกลงพื้นดินในขณะนอนหลับ 
78 
: รังนกกระจาบ 
: รังนกนางนวลแกลบ
ดังได้กล่าวมาแล้วว่า นกนั้นมีวิวัฒนาการเจริญสืบเนื่องมาจากสัตว์เลื้อยคลาน ดังจะเห็นได้ว่า บริเวณของหน้าแข้งของนก ยังมีลักษณะเกล็ดคล้ายๆ เกล็ดพวกกิ้งก่าอย่างชัดเจนยิ่งกว่านั้น นกยังออกลูกเป็นไข่ เช่นเดียวกับสัตว์เลื้อยคลานแต่นกนั้นเจริญกว่าที่มีการทำรัง ออกไข่ กกไข่ และเลี้ยงลูกอ่อนจนกว่าลูกจะเจริญเติบโตหาอาหารกินเองได้
วิธีทำรังและลักษณะรังนก
วิธีทำรังและลักษณะรังนก ต่างก็มีลักษณะแปลกๆ กันไปมาก เป็นศิลปะตามธรรมชาติอีกแบบหนึ่ง รังที่นกทำได้ง่ายที่สุดคือ รังที่ทำอยู่กับพื้นดิน พื้นทราย โดยนกจะทำเป็นแอ่งเล็กๆ แล้วเอาใบไม้ใบหญ้ามารองทำให้นุ่ม บางครั้งพ่อนกแม่นกก็จะถอนขนอุยหรือขนคลุมตัวมารองทำให้นุ่มขึ้น พวกนกทะเลบางชนิด เช่น นกนางนวลแกลบ มักวางไข่ตามแอ่งหินตื้นๆ ตามเกาะแก่งกลางทะเล นกบางชนิดทำรังบนต้นไม้ โดยวางตามกิ่งไม้ วิธีทำรังของมันก็คือ พ่อนกแม่นกจะคาบเอากิ่งไม้แห้งๆ มาวางซ้อนๆ กันบนกิ่ง แล้วเอาใบไม้รองรัง เช่น พวกนกปากห่าง นกกระยาง นกกาน้ำ พวกนี้มักทำรังติดๆ กันอยู่บนต้นไม้ใหญ่เดียวกันที่น่าประหลาดใจก็คือ พ่อนก แม่นกสามารถจะจำรังของมันได้อย่างแม่นยำมาก นกบางชนิดก็มีวิธีการทำรังอย่างวิจิตรพิสดารเหลือเชื่อ เช่น เอาดอกไม้สวยๆ เปลือกหอย หรือหินสวยๆ และใยแมงมุมมาประดับรังของมัน นกบางชนิดจะคาบเอาใบหญ้ามาสานกันทำรังที่สวยงามมาก เช่น นกกระจาบหัวเหลือง บางชนิดเอาใบไม้ ๒-๓ ใบมามัดรวมกัน เอาปากเจาะริมใบเหล่านั้น แล้วเอาใยแมงมุมมาเย็บเข้าด้วยกันเป็นรัง จนพวกฝรั่งเรียกว่า นกช่างเย็บผ้า (tailorbird) เป็นต้น
นกบางชนิดจะเจาะต้นไม้เป็นโพรงใหญ่ แล้วเข้าไปทำรังวางไข่ในนั้น เช่น พวกเช่นกัน
นอกจากนี้ นกบางชนิดเจาะดินริมตลิ่งหรือหน้าผา หรือทำโพรงลงไปในดิน แล้วทำรังวางไข่ เช่น นกกระเต็นปักหลักนกนางแอ่น (บางชนิด) และนกจาบคา หรือ นกกินผึ้ง เป็นต้น
สำหรับเช่นกัน
นกบางชนิดสามารถสำรอกน้ำลายออกมาทำรังได้ เช่น 
79 
บนซ้าย : รังนกช่างเย็บผ้า 
บนขวา : รังนกปากห่าง 
: รังนกกินปลา 
: รังนกต้อยตีวิด 
นกนางแอ่นประเภทใช้กินรังได้ นกพวกนี้จะสำรอกน้ำลายมาสร้างรังเกาะติดกับผนังถ้ำ ซึ่งโดยมากอยู่ในทะเล แล้วเราก็จะไปแซะเอารังนกเหล่านั้นมาผ่านกรรมวิธีต่างๆ ก่อนนำมาเป็นอาหาร บางชนิดก็อาจเอาดินโคลนหรือเลนมาสร้างรังได้เช่นกัน
รังนกและไข่นกมีลักษณะและขนาดแตกต่างกันตามชนิดนก นักสัตวศาสตร์สามารถบอกได้ว่าเป็นรังและไข่ของนกประเภทใดได้ โดยการตรวจรังและไข่นกเท่านั้น อย่างไรก็ดีนกบางชนิดไม่รู้จักสร้างรังเอง แต่อาศัยแอบวางไข่ในรังนกอื่นๆ ปล่อยให้นกชนิดอื่นฟักไข่และเลี้ยงลูกอ่อนแทน เช่น นกกาเหว่า ซึ่งมักจะแอบวางไข่ในรังกา ให้แม่กาช่วยฟักไข่ และเลี้ยงลูกอ่อนเป็นส่วนใหญ่
ไข่นก
ไข่นกนั้นมีสีสันแตกต่างกันออกไป พวกที่วางไข่ตามโพรงไม้ หรือในโพรงดินมักจะมีสีขาว นกที่วางไข่ตามกอหญ้า บนดินทราย หรือตามหิน ก็มักจะมีสีสันคล้ายพื้นที่บริเวณนั้นๆ เพื่อพรางตาจากศัตรูของมัน
นกแทบทุกชนิด มักจะช่วยกันกกไข่ทั้งตัวผู้และตัวเมีย เพื่อให้ไข่ได้รับความอบอุ่นตลอดเวลา แต่ก็มีหลายชนิดซึ่งปล่อยให้ตัวเมียกกไข่แต่เพียงตัวเดียว เช่น ไก่ เป็นต้น และก็มีหลายชนิดที่แม่นกปล่อยให้พ่อนกกกไข่ แต่ผู้เดียว เช่น นกซ่อมโป่งวิด นกคุ่ม เป็นต้น ระยะเวลากกไข่นั้นไม่ใคร่แน่นอน 
80 
: ไข่นกบางชนิด 
: นกหางแพนเลี้ยงลูก 
แล้วแต่ขนาดของนก ตามปกติก็ราว ๗-๑๕ วัน สำหรับไก่และนกที่โตกว่าก็ต้อง ๒๐ วัน หรือกว่าก็ได้
เมื่อลูกนกออกจากไข่แล้ว ทั้งพ่อแม่ต่างก็มีหน้าที่หาอาหารมาป้อนลูกอ่อน เลี้ยงดู ลูกนกนี้กินจุมาก และเจริญเติบโตอย่างรวดเร็ว นกขนาดนกกางเขน สามารถบินออกจากรังไปหากินกับพ่อแม่ได้ภายใน ๖-๗ วันเท่านั้น ลูกนกบางชนิดพอออกจากไข่ได้ ๒-๓ ชั่วโมง ก็อาจวิ่งตามพ่อนก แม่นก ไปหากินได้ทันที เช่น พวกนกคุ่ม ไก่ นกยูง นกกระทา เป็นต้น แต่นกบางชนิดก็อ่อนแอมาก ต้องรอให้พ่อแม่หาอาหารมาป้อนให้กินระยะหนึ่งก่อนจึงสามารถช่วยตัวเองได้
ในขณะที่นกตัวแม่กำลังกกไข่ หรือเลี้ยงลูกอ่อน ตัวผู้หรือตัวพ่อก็จะไปหาอาหารมาป้อนลูกและตัวเมียด้วย นกเงือกหรือนกกก และนกแกง ดังกล่าวแล้วนั้น มักจะเจาะโพรงไม้ใหญ่ทำรัง ตัวเมียจะเข้าไปออกไข่ในโพรง ตัวผู้จะเอาโคลนเอาดินมาพอกปิดไว้ เหลือแต่ช่องนิดเดียวสำหรับส่งอาหารไปป้อนเท่านั้น ดังนั้นตลอดเวลาที่ตัวเมียวางไข่ กกไข่ และเลี้ยงลูก จึงเป็นหน้าที่ของนกตัวผู้ไปหาอาหารมาป้อนทั้งแม่และลูกจนเจริญเติบโตจึงทำลายดินโคลนที่พอกไว้ แล้วออกมาท่องเที่ยวหาอาหารกินกันต่อไป
ตามปกติ นกมักจะช่วยเลี้ยงดูลูกอ่อนทั้งตัวผู้และตัวเมีย แต่ก็มีหลายชนิดที่ปล่อยให้ตัวเมียเลี้ยงดูลูกอ่อนแต่ลำพังนกหลายชนิด ตัวเมียทิ้งให้ตัวผู้เลี้ยงลูกอ่อนอยู่ตัวเดียว และก็มีบางชนิดซึ่งออกไข่แล้วก็ไม่ต้องไปดูแลกกไข่เลี้ยงดู เพราะ
81 
ซ้าย : การอพยพย้ายถิ่นของนกปากห่าง 
ขวา : การอพยพย้ายถิ่นของนกนางแอ่น 
แอบไปไข่ในรังนกอื่นๆ ปล่อยให้พ่อแม่ของนกอื่นๆ ช่วยกกไข่เลี้ยงดูจนลูกนกเจริญเติบโต เช่น นกกาเหว่า ดังกล่าวแล้ว
อาหารของนก
ในฤดูหนาว พออากาศเริ่มหนาวจัด แมลงและวัชพืชอันเป็นอาหารส่วนใหญ่ของนกจะตาย หรือ "จำศีล" หรือหายาก ดังนั้นอาหารแถบขั้วโลกจึงหายากเข้าทุกที แต่พวกนกต่างๆ ก็มิได้ย่อท้อต่อความหนาวและเหตุการณ์เช่นนี้ พวกนกจะรวมกันเป็นกลุ่มใหญ่ๆ และบินย้ายลงมาแถบเขตศูนย์สูตร ซึ่งมีอุณหภูมิอบอุ่น มีอาหารสมบูรณ์ การเคลื่อนไหวย้ายที่หากินของนกจากถิ่นกำเนิดไปหากินถิ่นอื่นตามฤดูกาล แล้วกลับไปสร้างรังวางไข่อีกในถิ่นกำเนิดเดิมอีก ในฤดูอบอุ่นนี้ เราเรียกกันว่า "การอพยพย้ายถิ่น" ของนก
จำนวนชนิดนกเท่าที่รู้จักกันในประเทศไทยนั้นประมาณ ๓๐% เป็นนกที่อพยพย้ายถิ่นลงมาหากินในฤดูหนาว นกเหล่านี้อาจอพยพย้ายถิ่นมาจากประเทศไซบีเรีย จีน เกาหลี และอื่นๆ อีกก็ได้
ดังที่ได้เคยกล่าวมาแล้วว่า นกนั้นเป็นสัตว์ประเภทกินจุมาก นกแต่ละตัวต้องกินอาหารจำนวนมาก เสมอๆ ทุกๆ วันอย่างน้อยที่สุด นกตัวหนึ่งจะกินแมลงไม่น้อยกว่าครึ่งหนึ่งของน้ำหนักของตัวมันเอง นั่นก็คือแมลงจำนวนมากๆ นั่นเอง ยิ่งลูกนกหรือลูกอ่อนแล้ว ต้องการอาหารมากกว่าพ่อแม่มาก เคยมีผู้นั่งเฝ้าดูรังนกกระจิบชนิดหนึ่ง พบว่าตั้งแต่ ๖ โมงเช้าถึง ๖ โมงเย็น นกกระจิบพ่อแม่นำอาหารมาป้อนถึง ๑,๒๑๗ ครั้ง นั่นก็คือจำนวนแมลง ๑,๒๑๗ ตัว ลูกนกกระจิบรังนั้นมี ๓ ตัวด้วยกัน ดังนั้นลูกนกตัวหนึ่งๆ ต้องการแมลงราว ๔๐๐ ตัว ซึ่งนับว่าเป็นจำนวนไม่น้อย ถ้าถึงระยะหรือฤดูอพยพแล้ว พวกนกเหล่านี้ต้องการอาหารมากกว่าปกติอีกเกือบเท่าตัว เพราะต้องการพลังงานใช้ในการบินอพยพเป็นระยะทางไกลๆ ด้วย
นกบางชนิดดูเผินๆ จะกินอาหารตามลักษณะของมัน เช่น นกกินปลา เช่นกัน นกยางกรอก นกยางควาย และนกเอี้ยง ที่เห็นเดินท่อมๆ กลางทุ่งนานั้น ส่วนใหญ่ผู้คนเชื่อว่ามันคงมุ่งหาปู ปลา กินเป็นอาหาร แต่แท้ที่จริงนกพวกนี้ชอบเดินตามหลังวัวควายในนา เพราะเมื่อสัตว์เลี้ยงเหล่านั้นเดินผ่านไปตามกอหญ้า หางและขาของมันก็จะปัดแมลงต่างๆ กระโดดหรือบินขึ้นมา นกเหล่านั้นก็จะไล่จิกกินเป็นอาหารทันที 
82 
ได้มีผู้ทำการทดลองตรวจอาหารที่พ่อนกแม่นกเอามาป้อนลูกอ่อนในประเทศเกาหลี ผู้ทดลองพบว่า ในคอของลูกนกกระจาบปีกอ่อน ซึ่งเชื่อกันว่าเป็นนกกินธัญพืชแต่เพียงอย่างเดียวนั้นมีอาหาร ดังต่อไปนี้
ตัวอ่อนของแมลงต่างๆ ๗ ชนิด ๖๓% 
ตัวแก่ของแมลงต่างๆ ๙ ชนิด ๒๕% 
อาหารอื่นๆ มี แมงมุม หอยทาก และเมล็ดวัชพืช ๑๒%
จากการตรวจสอบนี้ย่อมเห็นได้ชัดว่า แม้แต่นกที่กินธัญพืช ก็ยังต้องการ อาหารแมลงเป็นส่วนใหญ่เช่นกัน นอกจากนี้ แม้แต่นกกินปลา เหยี่ยว นกกระยาง ก็ยังต้องการแมลง นอกจากอาหารธรรมดาของมันอีกด้วย 
ประโยชน์ของนก
นอกจากนกจะมีสีสันงดงามประดับประดาโลกให้มีสีสวยงาม มีเสียงอันไพเราะยิ่งแล้ว นกเหล่านี้ยังมีประโยชน์อย่างยิ่งในการช่วยกำจัดศัตรูของชาวไร่ ชาวนา และชาวสวน โดยไม่ต้องลงทุนอะไรเลย เราจะมองเห็นได้ง่ายๆ ว่า การใช้ยาเคมีภัณฑ์กำจัดแมลงนั้น นอกจากจะต้องซื้อหามาด้วยราคาแพงแล้ว และถ้าหากใช้ยาชนิดนั้นไปนานๆ ก็จะเกิดการ "ดื้อยา" เกิดขึ้น ทำให้ต้องค้นคว้าหายาเคมีภัณฑ์ชนิดใหม่ และมีอำนาจทำลายล้างมากกว่าชนิดเก่ามาใช้ แทน ยาเหล่านี้ตามปกติก็มีโทษอย่างมหันต์ สำหรับมนุษย์และสัตว์เลี้ยงอยู่แล้ว พืชผัก ผลไม้ต่างๆ ที่ฉีดยาเคมีภัณฑ์เหล่านี้ หากกินเข้าไปก็อาจเป็นอันตรายถึงชีวิต ดังเป็นข่าวอยู่เนืองๆ เร็วๆ นี้ก็มีข่าวจากประเทศแถบสแกนดิเนเวีย แจ้งว่า ทางประเทศของเขาจะงดซื้อใบยาสูบจากประเทศไทยอีกต่อไปเพราะปรากฏว่า ใบยาสูบจากประเทศไทยมียาเคมีภัณฑ์เคลือบตามใบสูงเกินไป จนอาจเป็น อันตรายต่อผู้บริโภค ทำให้ประเทศไทยต้องขาดรายได้จากประเทศเหล่านี้นับจำนวนสิบๆ ล้านบาททีเดียว
ดังที่ได้กล่าวมาข้างต้นแล้วว่า นกเหล่านี้กินแมลงเป็นส่วนใหญ่ ดังนั้น นกจึงเป็นเครื่องมือปราบศัตรูพืชที่ดีที่สุดของมนุษย์ โดยเราไม่ต้องลงทุนอะไรเลย มีประโยชน์มากกว่ายาฆ่าศัตรูพืชมากนัก ยิ่งกว่านั้น มูลนกก็ใช้เป็นปุ๋ยได้อย่างดีอีกด้วย
นกบางชนิดกินเนื้อเป็นอาหาร เช่น เหยี่ยว นกฮูก นกเค้าแมว เนื่องจากนกเหล่านี้ส่วนมากออกหากินกลางคืน ฉะนั้น พวกสัตว์ที่มันจับกินก็คงเป็นพวกสัตว์ฟันแทะ คือ หนู อันเป็นศัตรูที่สำคัญที่สุดในการทำลายข้าวของเสียหาย นำโรคนานาชนิดมาสู่มนุษย์ และทำลายพืชพันธุ์ธัญญาหารของเรามากๆ อีกด้วย หนูนั้นนับได้ว่าเป็นสัตว์ที่เกือบไม่มีประโยชน์ต่อมนุษย์เลย ชาวนา ชาวสวน ต่างร้องทุกข์กันอยู่เนืองๆ เนื่องจากหนูทำลายทรัพย์สินและพืชพันธุ์ธัญญาหารจำนวนมากๆ ทุกๆ ปี จนบางครั้งทางราชการต้องมีการประกวด "การฆ่าหนู" ดังที่เป็นข่าวหนังสือพิมพ์อยู่บ่อยๆ ในรังนกฮูกที่เราเคยพบที่นครราชสีมา เราเคยพบกระดูกหนูรวมกันไม่น้อยกว่า ๕๐ ตัว ดังนั้นจะเห็นได้ว่า นกนั้นเป็นประโยชน์ต่อมนุษย์ นอกจากประดับโลกให้งดงาม กล่อมมนุษย์ด้วยเสียงเพลงอันไพเราะ ยังช่วยกำจัดศัตรูพืชของมนุษย์โดยทางอ้อมอีกด้วยนับว่าเป็นผลพลอยได้โดยไม่ต้องลงทุนอะไรเลย
ดังประโยชน์ที่กล่าวมานี้ เราจึงควรช่วยกันสงวนนกต่างๆ รักษาให้คงไว้มิให้เป็นอันตรายโดยอย่าไปทำลาย รื้อรังเก็บไข่นก ยิงนก หรือฆ่านก และถ้าเห็นผู้ใดกำลังกระทำสิ่งเหล่านี้ ก็ควรช่วยกันห้ามปราม แนะนำ อธิบายถึงคุณประโยชน์ของนก เป็นการช่วยระวังรักษานกให้สวยงาม และมีประโยชน์ต่อไป
83 
84 
85 
การจำแนกชนิดนกในประเทศไทย
ได้เคยกล่าวแล้วว่า นกนับได้ว่าเป็นสัตว์โลกชนิดเดียวที่มนุษย์ได้ทำความรู้จักคุ้นเคยมากกว่าสัตว์ป่าชนิดอื่นๆ คนเราได้ทำการสังเกต ค้นคว้า เฝ้าดูชีวิตของนกมานับพันๆ ปีแล้ว ได้มีผู้ทำการทดลองสำรวจชนิดของนก และประมาณว่ามีประมาณ ๘,๖๐๐ ชนิดด้วยกันบนผิวโลกนี้ นับว่าเป็นจำนวนที่มากมายเกินกว่าที่จะจดจำและรู้จักได้ทั่วถึงหมด นกทั้ง ๘,๖๐๐ ชนิดนี้กระจัดกระจายอยู่ตามทวีปต่างๆ บ้างก็อยู่บนยอดเขาสูงๆ บ้างก็อยู่ในป่าทึบ บางชนิดก็อาศัยอยู่ริมบ้านคน ในสวนทุ่งนา ทุ่งหญ้า และบางชนิดก็อาศัยอยู่ในน้ำแข็งทางขั้วโลกใต้ เป็นต้น เนื่องจากนกมีมากมายหลายชนิดนี่เอง จึงเป็นการยากสำหรับผู้ที่สนใจศึกษาค้นคว้าจะเรียกชื่อได้ถูกต้องได้ เพราะนกชนิดเช่นนี้ ถ้าคิดถึงภาษาต่างๆ ในโลกแล้วก็คงจะเรียกผิดแปลกกันไปมากมาย ดังนั้นนักปราชญ์จึงได้พยายามค้นคว้าหาวิธีเรียกชื่อ และจัดรวบรวมชนิดสัตว์ให้เข้าเป็นหมวดเป็นหมู่ เพื่อให้สะดวกต่อการค้นหาเรียกชื่อ ในปี พ.ศ. ๒๓๐๑ นักปราชญ์ชาวสวีเดน ชื่อ คาโรลัส ลินเนียส (Carolus Linneus) ได้คิดวิธีเรียกชื่อสิ่งมีชีวิตขึ้น ซึ่งทั่วโลกได้ยอมรับว่าเป็นวิธีการที่เหมาะสม ง่าย และสะดวกต่อการค้นคว้าและนอกจากวิธีเรียกชื่อแล้ว ลินเนียส ยังได้ค้นคว้าวิธีรวบรวมสิ่งมีชีวิตให้เข้าเป็นหมวดเป็นหมู่ ตามลักษณะกรรมพันธุ์อีกด้วยการรวบรวมหรือจำแนกสิ่งมีชีวิตต่างๆ เหล่านี้ให้เข้าเป็นหมวดเป็นหมู่ เราเรียกว่า "การจำแนกชนิด"
ลินเนียส ได้แบ่งสิ่งมีชีวิตออกเป็น ๒ พวก คือ ประเภทพืชและประเภทสัตว์ สำหรับสัตว์ เขาแบ่งออกเป็นสัตว์ไม่มีกระดูกสันหลัง และสัตว์มีกระดูกสันหลัง สัตว์มีกระดูกสันหลังก็แบ่งไปอีกตามความสัมพันธ์ทางสายเลือด (กรรมพันธุ์) คือปลา สัตว์ครึ่งน้ำครึ่งบก สัตว์เลื้อยคลาน นก และสัตว์เลี้ยงลูกด้วยนม
สำหรับนก เขาก็ได้แบ่งออกเป็นหมู่ย่อยๆ อีก เป็นอันดับ (order) นกในอันดับหนึ่งๆ ก็แบ่งออกไปเป็นหลายวงศ์ (family) ในวงศ์หนึ่งๆ ก็แบ่งออกไปเป็นหลายสกุล (genus) ถ้าเป็นพหูพจน์เรียก (genera) แต่ละสกุลจะก็ประกอบด้วยนกหลายชนิด (species)
ลินเนียสได้กำหนดวิธีเรียกชื่อนก และสิ่งมีชีวิตอื่นๆ โดยให้ประกอบด้วยชื่อสกุลและชื่อชนิด เพื่อป้องกันความสับสน เช่นเดียวกับชื่อมนุษย์ เขากำหนดให้เอาชื่อสกุลไว้ข้างหน้าและชื่อชนิดไว้ข้างหลัง และเพื่อป้องกันความผิดพลาด เขาได้กำหนดลงไปตายตัวว่า ชื่อสกุลของสัตว์นั้นจะซ้ำกันไม่ได้ เช่น สกุลของนก จะไม่ซ้ำกับของปลา หรือสัตว์เลื้อยคลานเป็นอันขาด ดังนั้น ผู้ที่ศึกษาหรือค้นคว้าก็แน่ใจได้ว่า สัตว์ตัวที่กล่าวถึงนั้น จะมีรูปร่างสีสันอย่างแน่นอนเหมือนกันทั้งโลก และเพื่อป้องกันมิให้สับสนมากมาย เขาได้กำหนดไว้ว่า คำที่จะใช้เรียกชื่อสัตว์ พืช เหล่านี้ ต้องมาจากภาษาที่ตายแล้ว (คือภาษาที่เลิกใช้มานับพันๆ ปีแล้ว) ภาษาที่เขาเลือกนำมาใช้ก็คือ ภาษาละติน ซึ่งความจริงก็เป็นต้นตระกูลของภาษาต่างๆ ในทวีปยุโรปปัจจุบันนี้เอง
ประเทศไทย ได้มีผู้สำรวจชนิดนกพันธุ์ต่างๆ และพบว่า ในประเทศไทยมีนกไม่น้อยกว่า ๘๕๐ ชนิดด้วยกัน นกเหล่านี้บางชนิดเราก็ไม่เคยพบเห็นเลย เพราะอาศัยอยู่ตามป่าเขาสูงๆ เท่านั้น บางชนิดก็เป็นนกประจำท้องถิ่น เช่น มีเฉพาะบริเวณปักษ์ใต้ เป็นต้น ส่วนรอบๆ กรุงเทพฯ ก็มีนกที่พบอยู่ราวๆ ๒๐๐ ชนิดด้วยกัน
เนื่องจากในประเทศไทยมีนกมากมาย จึงเป็นการยากที่จะบรรยายนกทุกๆ ชนิดให้ทั่วถึง ดังนั้น จึงจะขอกล่าวเป็นหัวข้อใหญ่ๆ ตามลักษณะพันธุ์นกที่ได้เคยพบเห็นหรือที่น่าจะรู้จักไว้บ้างเท่านั้น ส่วนชื่อต่างๆ นั้น ย่อมจะดูเป็นการยากเกินไปสำหรับเด็กๆ ฉะนั้นจึงใส่ไว้แต่ชื่อไทย แต่ก็ได้กำกับชื่อละตินสำหรับอันดับและวงศ์ และได้กำกับชื่อภาษาอังกฤษเป็นคำง่ายๆ เพื่อผู้สนใจจะได้สามารถไปค้นคว้าศึกษาต่อด้วยตนเองได้ 
86 
อนุกรมนก (Class Aves)
๑. อันดับนกเป็ดผี (Order Podicipediformes) มีวงศ์เดียว คือ
วงศ์นกเป็ดผี (Family Podicipedidae) ได้แก่ เป็ดผี (grebe) เป็นนกขนาดกลางสีน้ำตาลอมดำ ท้องขาว ปากแหลม พบตามบริเวณหนองน้ำใหญ่ๆ ทั่วประเทศ เท้าเป็ดผีมีพังผืดออกมาตามข้อนิ้ว สำหรับใช้ว่ายน้ำ แต่ไม่ใช่พังผืดแบบเท้าเป็ด เวลาตกใจ จะมุดน้ำหายไป ชาวบ้าน จึงเรียกกันว่า เป็ดผี
๒. อันดับนกกระทุง (Order Pelecaniformes) ที่พบบ่อยๆ มี ๒ วงศ์ คือ
๑) วงศ์นกกระทุง (Family Pelecanidae) เป็นนกขนาดใหญ่มาก ปากยาวใหญ่ และ หนามาก ใต้คางจะมีถุงสำหรับเก็บอาหารได้เวลาไซ้น้ำหาปลากินเป็นอาหาร เท้าเป็นพังผืดสำหรับว่ายน้ำ มักอยู่ตามริมทะเลหรือบึงใหญ่ๆ ได้แก่ นกกระทุง (pelican) เดี๋ยวนี้หายากมากแล้ว
๒) วงศ์นกกาน้ำ (Family Phalacrocoracidae) เป็นนกขนาดใหญ่ ตัวขนาดอีกา แต่ปากยาว แหลม คอยาว เท้ามีพังผืดสำหรับว่ายน้ำ ชอบว่ายน้ำหากิน มักทำรังปะปนอยู่กับฝูงนกกระยาง เนื่องจากตัวขนาดกา สีดำ แต่อยู่ริมน้ำ ชอบว่ายน้ำหากิน ชาวบ้านจึงเรียกกันว่า กาน้ำ (cormorant)
๓. อันดับนกกระยาง (Order Ciconiiformes) เป็นนกขนาดใหญ่มากจนถึงขนาดปานกลางมีหลายวงศ์ที่น่าจะรู้จักไว้ก็มี
๑) วงศ์นกกระสา-นกกระยาง (Family Ardeidae) มีหลายขนาดด้วยกันตามชนิดและตามสกุล ปากยาว แข้งยาว ขายาว นิ้วยาว เพื่อจะใช้เดินลุยโคลนได้ง่ายๆ นิ้วกลางของนกพวกนี้มักจะมี "หวี" ยื่นออกมาเป็นซี่เล็กๆ เข้าใจว่าคงใช้ในการเหยียบมิให้จมเลนลงไป ที่รู้จักกันมาก คือ นกกระสา (heron) และนกกระยาง (egret) ซึ่งมักพบเห็นกันเสมอในทุ่งนารอบๆ ตัวเมือง
๒) วงศ์นกปากห่าง (Family Ciconiidae) เป็นนกขนาดใหญ่มาก แต่เดี๋ยวนี้หาได้ยากมาก ที่พบกันเสมอก็คือ นกปากห่าง (openbilled stork) ซึ่งทางรัฐบาลได้ทำการคุ้มครอง เพราะเกรงจะสูญพันธุ์ เราเรียกว่า นกปากห่าง ก็เพราะบริเวณริมฝีปากของมันไม่ติดกัน จะแยกห่างจากกันเพื่อใช้ในการคาบหอย เป็นนกขนาดใหญ่มาก พบตามท้องนาทั่วๆไป
๑ นกเป็ดผี 
๒ นกกระทุง 
๓ นกกาน้ำ 
๔ นกกระสา 
๕ นกปากห่าง 
87 
๔. อันดับนกเป็ด (Order Anseriformes) มีวงศ์เดียว คือ
วงศ์นกเป็ด (Family Anatidae) ได้แก่ พวกเป็ดป่า เป็ดน้ำต่างๆ ภาษาอังกฤษเรียก wood duck และ teal บ้านเราก็มีเป็ดแดง เป็ดคับแค และเป็ดลาย ขนาดตัวเล็กกว่าเป็ดบ้านที่เลี้ยงไว้ บางชนิดก็โตมาก เช่น เป็ดหงส์ ขนาดใหญ่กว่าเป็ดบ้าน เป็ดพวกนี้บางชนิด เช่น เป็ดลายอพยพลงมาหากินในประเทศไทยเฉพาะฤดูหนาวเท่านั้น โดยมากมักจะไปอาศัยเกาะ นอนตามทะเลริมฝั่งทะเลโคลน และบินเข้ามาในแผ่นดินตอนดึกๆ เพื่อหาอาหารประเภทสาหร่าย หรือสัตว์น้ำจืดกินบ้าง พอหน้าร้อนก็อพยพกลับไปทำรังวางไข่ในทางตอนเหนือของประเทศไทย
๕. อันดับนกเหยี่ยว (Order Falconiformes) เป็นนกที่พบกันบ่อย และรู้จักกันดีมาก คือ
วงศ์เหยี่ยวนกเขา-แร้ง (Family Accipitridae) ที่รู้จักกันมากคือ แร้ง (vulture) เหยี่ยวรุ้ง (harrier) และเหยี่ยวนกเขา (hawk) พวกนี้มีปากหนา แหลมคม อุ้งเท้ามีเล็บแข็งแรง เพื่อใช้ในการจับสัตว์ ฉีกเนื้อสัตว์กินเป็นอาหาร บางประเทศเขาจับเอามาฝึกหัดให้ล่าสัตว์ได้
๖. อันดับพวกไก่ฟ้า (Order Galliformes) มีวงศ์เดียว คือ
วงศ์นกไก่ฟ้า (Family Phasianidae) นกพวกนี้มีเท้าสำหรับคุ้ยเขี่ย ลูกอ่อนพอออกจากไข่ได้สักพักก็สามารถวิ่งตามแม่ไปหาอาหารคุ้ยเขี่ยกินได้เอง ไม่ต้องรอพ่อแม่หาอาหารมาป้อน เช่น นกชนิดอื่นๆ พวกนี้มีขนาดต่างกันมาก เช่น นกยูง (peafowl) นกหว้า (argus pheasant) ซึ่งมีขนาดโตมาก ปีกและหางของนกตัวผู้ทั้ง ๒ ชนิด สามารถแผ่ออกไปร่ายรำอวดตัวเมียได้ พวกอื่นๆ ก็มี ไก่ฟ้า (pheasant) ไก่ป่า (jungle fowl) ซึ่งเป็นต้นตระกูลของไก่บ้าน และรวมทั้งพวก นกกระทา (partridge) ด้วย
๗. อันดับนกคุ่ม-นกกวัก (Order Gruiformes) มี ๒ วงศ์ คือ
๑. วงศ์นกคุ่ม (Family Turnicidae) ตัวค่อนข้างเล็ก ชอบวิ่งอยู่กับดิน มองดูเผินๆ คล้ายลูกไก่ แต่ดูแข็งแรงกว่า ปีกแข็งกว่า บินได้ปราดเปรียว ที่พบมากก็มีนกคุ่มอืด (เพราะชอบร้องอืดๆ) และไก่นา (quail) ตัวลายๆ สีเหลืองประจุดดำๆ ชอบซุกอยู่ตามกอหญ้าริมท้องนา 
๖ นกเป็ดแดง 
๗ นกเหยี่ยวแดง 
๘ ไก่ป่า 
๙ นกคุ่ม 
88 
๑ นกกวัก 
๒ นกพริก 
๓ นกอีก๋อย 
๔ นกหัวโต 
๕ นกนางนวล 
๒. วงศ์นกกวัก (Family Railidae) ได้แก่ พวกนกอัญชัน และนกหนูแดง (rail) นกกวัก (water hen) นกอีลุ้ม (water cock) และนกอีโก้ง (gallinule) พวกนี้มักพบตามริมหนองน้ำหากินในน้ำ ขายาว แข้งยาว เล็บยาว เดินในน้ำและบนสาหร่ายใบบัวได้ไม่จม ถ้าจำเป็นก็ว่ายน้ำได้คล่องแคล่วพอใช้ได้ บินแข็งแต่ชอบบินฉวัดเฉวียน หลบตามกอหญ้ากอข้าวมากกว่า
๘. อันดับนกตีนเทียน-ด้วยกันหลายวงศ์ คือ
๑. วงศ์นกพริก (Family Jacanidae) ได้แก่ พวกนกพริก นกอีแจว (jacana) ซึ่งมีแข้งขาและเล็บยาวมากเป็นพิเศษ เพื่อช่วยในการเกาะจับบนสาหร่ายในน้ำได้ง่ายๆ ว่ายน้ำก็ได้ ตัวขนาดนกอีลุ้ม แต่สีดำกว่า แข้งขายาวกว่า คอยาวและปากยาว
๒. วงศ์หน้าร้อน พวกนี้สีน้ำตาลอมเทา ดูทึมๆ เพื่อพรางตัวเองให้เข้ากับกอหญ้าและทุ่งนาต่างๆ พบกันมากริมชายหาดเลน และท้องนา ได้แก่ พวกนกปากซ่อม นกตีนเทียน (red shank และ green shank) นกอีก๋อย (whimbrel)
๓. วงศ์ชายทะเล ได้แก่ พวกทั่วๆไป เราเรียกกันว่า นกกระแตแต้แว้ด เพราะเสียงร้องของมันดังก้องป่าว่า "แต๊ด-แต๊ด-แต-แว้ด" ซ้ำๆ ซากๆ ฟังแล้วเพราะมาก
๔. วงศ์นกนางนวล (Family Laridae) เป็นนกขนาดค่อนข้างใหญ่มาก เท้าเป็นพังผืดปากแหลม หากินตามชายฝั่งทะเล และเข้ามาตามลำน้ำใหญ่ๆ บ้าง นกนางนวลบางชนิดหากินในน้ำจืดก็มี เช่น นกนางนวลที่พบทางภาคเหนือของประเทศไทย กล่าวกันว่า ชาวทะเลนับถือนกนางนวล เพราะถือกันว่า พอพบนกนางนวลก็แสดงว่า อยู่ใกล้ผืนแผ่นดินแล้ว ได้แก่ นกนางนวล (gull) และนกนางนวลแกลบ (tern)
89 
๖ นกเขาเปล้า 
๗ นกกะลิง 
๘ นกกะปูด 
๙. อันดับนกเขา (Order Columbiformes) มีวงศ์เดียว คือ
วงศ์นกเขา (Family Columbidae) ได้แก่ พวกนกเขา (dove) นกพิราบ (pigeon) และทั่วๆไป ตามป่าเขา และทุ่งนา
๑๐. อันดับนกแก้ว (Order Psittaciformes) มีวงศ์เดียว คือ
วงศ์นกแก้ว (Family Psittacidae) พวกนี้มีปากหนา ใหญ่ งองุ้ม ดูน่ากลัว แต่ปากของมันมีไว้ใช้ในการจับกิ่งไม้ป่ายปีนเท่านั้น อาหารตามปกติของนกจำพวกนี้ คือ พวกเมล็ดพืช หญ้า ผลไม้ ใบไม้ แต่บางครั้งก็ชอบฉีกเปลือกไม้เล่น นกแก้วมีลิ้นหนามาก มักเป็นสัตว์เลี้ยงที่เชื่อง และหัดพูดได้ง่าย มี นกแขกเต้า นกแก้วโม่ง นกกะลิง ซึ่งเรียกรวมกันว่า นกแก้ว (parakeet) และนกหก (lorikeet) ซึ่งเป็นนกขนาดเล็กกว่าพวกนกแก้วมาก เวลานอนจะเกาะกิ่งไม้ ห้อยหัวลงมานอนเช่นค้างคาว ชาวบ้านจึงเรียกกันว่า นกหก นกพวกนี้มีสีสันสวยงดงามมาก
๑๑. อันดับนกกาเหว่า (Order Cuculiformes) ที่รู้จักกันมากมีวงศ์เดียว คือ
วงศ์นกกาเหว่า (Family Cuculidae) มีนกหลายขนาด และหลายสิบชนิดในวงศ์นี้ บางชนิดก็ใหญ่มากขนาดกา เช่น นกกาเหว่า หรือ นกดุเหว่า (koel bird) นกกะปูด หรือ นกก้นปูด (crow pheasant) บางชนิดก็เล็กมากๆ เช่น นกเขียวมรกต (emerald cuckoo) เป็นต้น นกพวกนี้ บางชนิด เช่น พวกนกกาเหว่า และพวกนกคักคู (cuckoo) ไม่รู้จักทำรังวางไข่ แต่ใช้วิธีแอบเข้าไปไข่ในรังของนกชนิดอื่นๆ แทน ด้วยความฉลาด แกมโกงของแม่นก เมื่อไข่เสร็จแล้ว แม่นก จะกลิ้งไข่อื่นๆ ออกทิ้งไปเสียบ้าง เพื่อให้จำนวนไข่ในรังนั้นคงที่เสมอ และเมื่อลูกนกคักคู ออกจากไข่ ซึ่งตามปกติลูกนกคักคูจะใช้เวลากกไข่เพียง ๓-๔ วันเท่านั้น มันก็จะใช้ความฉลาดของมันค่อยๆ กลิ้งไข่อื่นๆ ออกทิ้งเสีย พ่อแม่ก็จำเป็นต้องหาอาหารมาป้อนลูกนกกาเหว่าหรือนกคักคูนี้ จนกระทั่งโต ซึ่งบางครั้งก็จะโตกว่าพ่อแม่ที่เลี้ยงมันมามากมายนัก เราเรียกว่า นกกาเหว่า ก็เพราะเสียงร้อง "กา-เหว่า" ซ้ำๆ กัน ตามสวน ตามทุ่ง ได้ยินกันทั่วไป นกกะปูดก็ร้องได้ดังมากชาวบ้านเชื่อกันว่าจะร้องเวลาน้ำขึ้นน้ำลง นับว่าใช้เป็นเสียงแทนนาฬิกาบอกเวลาได้เป็นอย่างดี
90 
๑ นกฮูก 
๒ นกเค้าแมว 
๓ นกตบยุง 
๔ นกกระเต็นปักหลัก 
๕ นกตะขาบ 
91 
๑๒. อันดับนกเค้าแมว (Order Strigiformes) ที่พบกันมากมี ๒ วงศ์ คือ
๑. วงศ์นกฮูก-นกแสก (Family Strigidae) เป็นนกขนาดกา ตัวโต สีขาวหรืออมชมพูประจุดดำ เนื่องจากออกหาพวกหนูเล็กๆ กินในเวลากลางคืนและเสียงบินทั่วๆไป นอกจากหนูจะกัดทำลายข้าวของให้เสียหายแล้ว หนูยังเป็นพาหะนำโรคนานาชนิดมาสู่มนุษย์ การที่หนูออกหากินเวลากลางคืนจึงแพร่พันธุ์ได้รวดเร็วมาก นกฮูก หรือนกแสกเหล่านี้จึงมีประโยชน์ต่อมนุษย์อย่างยิ่ง ที่เรารู้จักกันก็คือ นกฮูก หรือนกแสก (barn owl) เราเรียกนกฮูก เพราะมันมักจะร้องเป็นเสียงคราง "ฮือ-ฮือ" ส่วนเสียงนกแสกนั้นเกิดจากเวลา ตกใจร้องออกมาอย่างโหยหวน เยือกเย็นและออกบินถลาดังพึบพับไปด้วย
๒. วงศ์นกเค้าแมว (Family Strigidae) ได้แก่ พวกนกเค้าแมว และนกถึดทือ (fish owl) ทั้งหลาย นกจำพวกนี้ออกหากินกลางคืนเป็นส่วนมาก และก็จับพวกหนูหรือสัตว์เล็กๆ อื่นๆ เช่น กบ เขียด ฯลฯ กินเป็นอาหาร นกถึดทือนั้นมีขนาดโตกว่านกเค้าแมวมาก
๑๓. อันดับนกตบยุง (Order Caprimulgiformes) ได้แก่ พวกนกตบยุงทั้งหลายมีวงศ์เดียว คือ
วงศ์นกตบยุง (Family Caprimulgidae) ได้แก่ พวกนกตบยุง (nightjar) พวกนี้ตัวขนาดใหญ่กว่านกกางเขนสักเล็กน้อย แต่อ้วนกว่า ปากใหญ่ แบนและกว้างมาก หนวดตามปากมีมากมาย เพื่อใช้รับความรู้สึกได้ดีมาก พวกนี้ออกหากินกลางคืน มักหมอบตามพื้นดินในท้องนาส่งเสียงร้องเป็นจังหวะ ตามชนิดของมัน โดยมากที่ได้ยินกันก็คือ "ตุ๊ก-ตุ๊ก" เรื่อยไป พวกนี้กินแมลงเป็นอาหาร เนื่องจากออกหากินกลางคืน ปากของมันจึงกว้างมาก เพื่อจะจับแมลงให้ได้นั่นเอง บางครั้งเวลาเดินไปในท้องนา เวลากลางคืน ส่องไฟจะพบตาสัตว์จุดแดงๆ เล็กๆ ๒ จุด นั่นคือ ตาของนกตบยุงนี่เอง
๑๔. อันดับนกกินปลา นกเงือก และนกตะขาบ (Order Coraciiformers) นกในอันดับนี้มีหลายวงศ์ ที่เรารู้จักกันดี คือ
๑. วงศ์นกกินปลา (Family Alcedinidae) นกวงศ์นี้ มีขนาดตั้งแต่เล็กมากกว่านกกระจอกจนใหญ่ขนาดนกเขา ได้แก่ พวกทั่วๆไป นกกระเต็นบางชนิด สามารถเปลี่ยนมุมบินที่ปีก ทำให้บินอยู่กับที่เป็นระยะนานๆ พวกนี้มีสายตาว่องไว และกะระยะแม่นยำมาก ขณะที่บินอยู่อาจโผลงเฉี่ยวปลา หรือกุ้งในน้ำได้อย่างแม่นยำ นกกระเต็นที่บินอยู่กับที่ได้ เราเรียกว่า นกกระเต็นปักหลัก มีสีขาวจุดดำทั้งตัว นกกระเต็นขนาดใหญ่ เราเรียกว่า นกกระเต็นช้าง หรือนกกำกวม
๒. วงศ์นกตะขาบ (Family Coraciidae) เป็นวงศ์นกที่พบกันบ่อย เกาะตามสายไฟ สายโทรเลข ข้างถนน มีสีสันงดงาม เวลาบินสีต่างๆ จะตัดกับท้องฟ้าสวยมาก แต่ร้องเพลงไม่ใคร่ เพราะ คงทำได้แต่เสียงต่ำๆ ในลำคอเท่านั้น นกพวกนี้มีขนาดโตกว่านกเอี้ยง และนกกิ้งโครงกินแมลง กบ เขียด จิ้งเหลน และกิ้งก่าเล็กๆ เป็นอาหาร มักอยู่เป็นคู่ๆ พบรอบๆ กรุงเทพฯ แต่ตามป่าคงจะพบนกตะขาบดง หรือนกตะขาบปากกว้าง ซึ่งมีปากสีแดงจัด และกว้างมากอีกชนิดหนึ่ง เกาะตามต้นไม้แห้งๆ ทั่วไป ตามริมไร่ ซาก หรือในดงดิบ ทำรังตามโพรงไม้แห้งๆ แต่อยู่สูง
92 
๓. วงศ์นกเงือก (Family Bucerotidae) เป็นนกที่มีขนาดใหญ่โตมาก ปากของนกวงศ์นี้มักเปลี่ยนไปเป็นรูปต่างๆ สวยงาม ใหญ่ และแข็งแรง บ้านเราเรียกรวมว่า นกเงือก นกเงือก นกกก นกแกง หรือนกชนหิน ภาษาอังกฤษเรียกรวมว่า horn bill พวกนี้มักจะบินตามกันไปเป็นฝูงๆ บางฝูงก็เคยพบมี ๑๐๐ ตัว เวลาบิน กระพือปีกช้าๆ รับลม ทำให้เกิดเสียงดังเชื่อกันว่า นกเงือกตัวผู้จะเจาะรูทำรัง เลี้ยงลูก และให้ตัวเมียมาหาเลี้ยง แต่แท้ที่จริงแล้ว นกเงือกตัวเมียจะเข้าไปวางไข่ กกไข่อยู่ในโพรงไม้ มันจะอุดโพรงที่เข้าไป ให้เหลือเพียงรูเล็กๆ สำหรับมีอากาศหายใจ และคอยยื่นหัวออกมารับอาหารจากตัวผู้เท่านั้น ธรรมชาติจะช่วยทำให้ขนของมันร่วงจนหมดเพราะร้อนอุดอู้อยู่ในโพรง ตัวผู้จึงมีหน้าที่บินหาอาหารมาป้อนลูกและเมียของมันในโพรงไม้ หากตัวผู้ตายไป ลูกและเมียที่อยู่ในโพรงไม้ย่อมตายตามไปอย่างไม่มีปัญหา เพราะตัวเมียไม่สามารถจะบินออกหากินได้ พอลูกโตเต็มที่ ขนนกจะงอกออกมาอีกทั้งแม่และลูก แล้วมันจึงช่วยกันกับพ่อนกทลายโพรงไม้และออกบินหากินกันต่อไป
๔. วงศ์นกจาบคา (Family Meropidae) ได้แก่ นกจาบคา หรือนกกินผึ้ง (bee-eater) พวกนี้มีขนาดค่อนข้างเล็ก ปากยาว งอโค้ง เพราะใช้บินไล่จับแมลง เวลาหน้าทำรัง พวกนี้มักชอบขุดโพรงริมตลิ่งน้ำสูงๆ ทำรัง เป็นการป้องกันมิให้ศัตรูเข้ามารบกวนลูกอ่อนของมัน มักพบเสมอรอบๆ เมือง ตัวสีเขียวแก่ หางยาว
๑๕. อันดับนกหัวขวาน (Order Piciformes) มี ๒ วงศ์ คือ
๑. วงศ์นกโพระดก (Family Capitonidae) ส่วนมากเป็นนกขนาดกลาง โตกว่านกกระจอกสักเล็กน้อยไปจนถึงขนาดนกเขาเล็กๆ ปากหนาและใหญ่ผิดกับตัว ส่งเสียงร้องไปไกลมากบางชนิดก็มีสีสันสวยงามไม่แพ้นกวงศ์อื่นๆ เลย ภาษาอังกฤษเรียกรวมกันว่า บาร์เบต (barbet) เราเรียกว่า นกตีทอง เพราะเวลามันร้องดัง "โป๊ง-โป๊ง" คล้ายค้อนตีทองของพวกช่างทอง ส่วนนกโพระดกนั้น มันจะร้อง "ป๊ก-ป๊ก" เป็นระยะ บางครั้งก็ได้ยินเป็น "ฮื่อป๊ก-ฮื่อป๊ก" จึงเรียกกันว่า นกโพระดก หรือ โประดก 
๑ นกเงือก 
๒ นกจาบคา 
๓ นกโพระดก 
93 
๔ นกหัวขวาน 
๕ นกการางหัวขวาน 
๖ นกกางเขน 
๗ นกแตวแร้วหรือนกเต้นตามกวาง 
๒. วงศ์นกหัวขวาน (Family Picidae) นกในวงศ์นี้ สามารถไต่ขึ้นลงตามต้นไม้ได้ดีมาก เล็บเท้ามักจะมี หน้า ๒ หลัง ๒ คมและแข็งแรง หางมักจะแข็งมากและเป็นรูป "ลิ่ม" ใช้ช่วย ยันต้นไม้ขณะไต่ขึ้นลงตามลำต้น ร้องเป็นเสียง "แก๊กแก๊ก-แก๊กแก๊ก" ดังไปไกล และบินได้แข็งแรงมาก ปากของมันมักเป็นรูปโดม แหลม เวลาไปพบกิ่งไม้แห้งๆ ที่สงสัยจะมีหนอน มันก็ใช้ปากเคาะตรงกิ่งไม้นั้น ได้ยินไกลดัง โป๊ก โป๊ก พอแน่ใจว่าเป็นหนอนตรงบริเวณนั้น มันก็จะระดมใช้ปากโขกจนไม้แตกเป็นโพรง แล้วใช้ลิ้นอันเหนียวของมันซึ่งยาวผิดกว่านกอื่นๆ มาก จับหนอนนั้นกินเป็นอาหารเสีย
๑๖. อันดับนกเกาะ หรือนกร้องเพลง (Order Passeriformes) นกในอันดับต่างๆ ที่กล่าวมาแล้วนั้น มักจะร้องเพลงได้ไม่ไพเราะเท่าไรนัก และไม่มีความสามารถเกาะกิ่งไม้ได้ดีเท่าใด แต่นกในอันดับนกเกาะ บางครั้งเรียกว่า นกเปอร์ชิง (perching bird) นี้ สามารถเกาะกิ่งไม้ได้ดีมาก และกล่องเสียงก็เจริญเปลี่ยนไป สามารถทำเสียงได้หลายเสียงและติดต่อกันเป็นเพลงอันไพเราะ นิ้วเท้าของนกพวกนี้แยกไปข้างหน้า ๓ หลัง ๑ และเป็นอิสระทำให้สามารถเกาะกิ่งไม้ได้ดีขึ้น นกพวกนี้เดินไม่ใคร่เป็น ฉะนั้น เวลาลงดินจึงพบมันกระโดดหยอยๆ มากกว่าจะก้าวขาเดินแบบพวกนกแก้ว มีหลายชนิด เป็นนกที่มีวิวัฒนาการสูงสุดในบรรดาพวกนกด้วยกัน นกที่พบรอบๆ ตัวเรา ประมาณสองในสามส่วนเป็นนกพวกนี้ทั้งหมดพวกนี้รู้จักสร้างรัง วางไข่ กกไข่ นับว่าเจริญและพิสดารกว่านกอื่นๆ เกือบทั้งหมด ที่เรารู้จักกันก็มี นกกระจอก นกกระจาบ นกกางเขน นกกิ้งโครง และนกสีชมพู ฯลฯ เป็นต้น ที่น่าจะรู้จักสามารถแบ่งออกเป็น ๑๖ วงศ์ คือ
๑. วงศ์นกเต้นตามกวาง (Family Pittidae) เป็นนกที่ชอบอยู่ตามดิน ดังนั้นชาวบ้านป่าจึงเรียกว่า นกเต้นตามกวาง นกเต้น หรือนกเจ็ดสี เพราะบางชนิดจะมีสีสันงดงามมาก มีสีต่างๆ นับได้ถึง ๗ สีจริงๆ มักพบตามป่าทั่วๆไป ส่งเสียงร้องดังมาก ออกเดินคุ้ยเขี่ยหาอาหารพวกหนอน มด แมลงเล็กๆ และบางคราวก็จิ้งเหลน กิ้งก่า กบ เขียดน้อยๆ ตามป่าทั่วๆไป พวกนี้มักชอบป่าที่ชุ่มชื้น ตามป่าไผ่ก็ชอบอยู่ นับว่าเป็นนกที่สวยงามประเภทหนึ่ง
94 
๒. วงศ์นกพญาปากกว้าง (Family Eurylaimidae) เป็นนกขนาดกลาง จนถึงขนาดใหญ่ๆ ประมาณนกขมิ้น เป็นนกที่มีสีสันสวยงามมาก นกวงศ์นี้จะมีปากซึ่งกว้างใหญ่มาก แต่ไม่หนา จึงได้ชื่อว่า นกพญาปากกว้าง ส่วนมากมักจะมีสีสันสวยงามเกินกว่าที่จะคิดไว้ โดยเฉพาะสีที่ปาก ซึ่งนกทั่วๆไปจะมีสีดำ น้ำตาล หรือแดง แต่ปากของนกบางชนิดในวงศ์นี้จะมีสีเขียวใบไม้ตัดกับสีแดงอมเหลืองสวยมาก อย่างไรก็ตาม สีของปากนกพวกนี้มักจะซีดจางหายไปเมื่อตายแล้ว พบอยู่เป็นฝูงๆ ตามป่าดงดิบทั่วๆไป
๓. วงศ์ทั่วๆไปในต้นฤดูฝน นกชนิดนี้ตัวผู้จะบินร่อนขึ้นสูง แล้วร่อนถลาลงดินพร้อมทั้งส่งเสียงร้องเพลงอย่างไพเราะ เนื่องจากมีรูปร่างขนาดนกกระจาบและพบบ่อยตอนต้นฝน จึงเรียกกันว่า นกกระจาบฝน (lark)
๔. วงศ์นกนางแอ่น (Family Hirundinidae) เป็นนกขนาดเล็กปีกเรียวแหลม ทำให้บินร่อนได้ทนทาน ส่วนมากนกพวกนี้อพยพลงมาจากทางเหนือของไซบีเรีย เกาหลี ผ่านลงมาทางกรุงเทพฯ และเลยไปยังมาเลเซีย ไปจนถึงตอนเหนือของทวีปออสเตรเลียก็เคยพบ นับว่าเป็นนกที่มีความสามารถในการอพยพย้ายถิ่นได้อย่างวิเศษสุด เป็นนกที่เราพบเกาะสายไฟฟ้าตามเมืองบินรอบๆ เมืองเสมอในฤดูหนาว ภาษาอังกฤษเรียกว่า สวัลโลว์ (swallow) ชนิดอยู่ริมน้ำเรียกว่ามาร์ติน (martin) นกนางแอ่นนี้เป็นคนละพันธุ์และคนละวงศ์กับนกนางแอ่นที่เราใช้รังมากินอาหารซึ่งเรียกว่า สวิฟต์ (swift) เหมือนกัน
๕. วงศ์นกแซงแซว (Family Dicruidae) ได้แก่ นกแซงแซว (drongo) เป็นนกที่พบและรู้จักกันทั่วไป ขนาดโตกว่านกกางเขน สีดำทั้งตัว มีทั้งแซงแซวหางปลา และแซงแซวหางบ่วง บางชนิดขนเป็นมันสีเหลือบดูสวยมาก พบเกาะรอบๆ ตัวเมือง และในสวน บินโฉบจับแมลงกินอยู่ในนาเนืองๆ
๖. วงศ์นกขมิ้น (Family Oriolidae) ชื่อของนกชนิดนี้แสดงให้รู้แล้วว่าเป็นนกสีเหลืองสวยงามมาก แต่พวกนกขมิ้นดง (maroon oriloe) นั้น สีน้ำตาล แดงเข้มจนเกือบดำก็มี นกขมิ้นเหลืองอ่อนนั้น เป็นที่รู้จักว่าไม่มีรังจะนอนอาศัย เพราะนกชนิดนี้ได้อพยพเข้ามาหากินในประเทศตอนฤดูหนาวนั่นเอง
๗. วงศ์กา (Family Corvidae) ได้แก่ อีกา (crow) กาแวน นกขุนแผน และพวกนกกะลิงเขียด (tree pie) พวกเจย์ (jay) ซึ่งมีสีสันสวยงามมาก พวกนี้โดยมากมีขนาดโต สีสันก็แตกต่างเปลี่ยนไปคนละชนิด แต่เรารู้จักว่า อีกามีสีดำทั้งตัวเท่านั้น
๘. วงศ์นกปรอด (Family Pycnonotidae) เราเรียกกันว่า นกปรอด (bulbul) ก็เพราะว่ามันจะส่งเสียงร้อง "กรอด-กรอด" อยู่ตามสวน ตามรั้วบ้านเรานี่เอง มีหลายสิบชนิด สีสันแปลกๆ ต่างกัน สวยงามมาก ส่วนมากมักอยู่ตามป่าเขาสูงๆ
๙. วงศ์นกกินแมลง (Family Muscicapidae) เป็นวงศ์นกขนาดใหญ่มาก แบ่งออกเป็นวงศ์ย่อยๆ อีกมากมาย เช่น พวกนกกางเขน (robin) นกกะถัว (laughing thrush) และพวกนกกระจิบ (warbler) ต่างๆ เป็นวงศ์นกที่ใหญ่ที่สุดของเราเวลานี้ นักปราชญ์บางคนได้แยกนกเหล่านี้ ออกไปเป็นวงศ์ต่างๆ อีกหลายวงศ์ แต่เพื่อความสะดวก เราจะไม่กล่าวถึงในที่นี้
๑๐. วงศ์นกพญาไฟ (Family Pericrocotidae) นกพญาไฟ (minivet) เป็นนกที่สวยงามมาก ตัวผู้จะมีหัวและปีกเป็นสีดำสนิทเป็นมัน อก ท้อง และลายบนปีกเป็นสีแดงเพลิงตัดกันงดงามมาก แต่ตัวเมียมีสีเหลืองและสีเทา นกบางชนิดในวงศ์นี้ เช่น นกขี้เถ้า (cuckoo shrike) มีขนาดตัวโตมากกว่านกพิราบแต่มีสีเทาทั่วตัว ทั้งตัวผู้และตัวเมีย
95 
๑ นกพญาปากกว้าง 
๒ นกกระจาบฝน 
๓ นกนางแอ่น 
๔ นกแซงแซว 
๕ นกขมิ้น 
๖ นกขุนแผน 
๗ นกปรอดหัวโขน 
๘ นกกินแมลง 
๙ นกพญาไฟ 
96 
๑ นกอุ้มบาตร 
๒ นกแก้วตาไว 
๓ นกขุนทอง 
๑๑. วงศ์หน้าร้อน มีสีสันต่างๆ กันหลายชนิดเวลาเดินหรือเกาะอยู่กับที่ มักจะส่ายหรือกระดกหางขึ้นๆ ลงๆ ตลอดเวลา จึงเรียกกันว่า นกก้นห่ม (wagtail) บางคนก็เรียกว่า นกเด้าลม ทางภาคเหนือมักจะเรียกว่า นกอุ้มบาตร เพราะนกพวกนี้ชนิดหนึ่ง มีสีขาวทั้งตัว แต่หน้าอกมีสีดำเป็นแผ่นคล้ายๆ พระหรือเณรอุ้มบาตร ชาวบ้านภาคเหนือจึงเรียกนกอุ้มบาตร
๑๒. วงศ์นกอีเสือ (Family Laniidae) เป็นนกขนาดกลาง มีปากหนา พวกนี้ชอบจับพวกจิ้งเหลน กิ้งก่า หรือกบเขียดกินเป็นอาหาร พวกแมลงต่างๆ ก็ชอบกินมาก บางครั้งหากินอาหารไม่หมด มักจะชอบเอาอาหารไปซุกซ่อนตามคาคบไม้ นกอีเสือเป็นนกที่อพยพมาจากทางประเทศจีนในฤดูหนาว และหากินรอบๆ กรุงเทพฯ และตามภาคต่างๆ ส่วนนกแก้วตาไวหัวดำหลังแดงนั้นเป็นนกที่ทำรังวางไข่ตามบริเวณที่ราบภาคกลางนี้เอง
๑๓. วงศ์นกเอี้ยง-กิ้งโครง (Family Sturnidae) เป็นนกที่พวกเราพบเห็นกันทุกวันรอบๆบ้านเรานี้เอง ประกอบด้วย นกเอี้ยง นกสาลิกา นกกิ้งโครง และนกขุนทอง ซึ่งเรียกกันว่าทอล์กกิงไมนา (talking myna) เพราะสามารถเอามาเลี้ยงหัดให้พูดได้ ปัจจุบันประเทศไทยส่งนกขุนทองไปขายต่างประเทศ ปีละเป็นแสนตัว ทำรายได้ให้ประเทศนับจำนวนล้านบาททีเดียว นกพวกนี้กินแมลงต่างๆ เป็นอาหาร พวกนกกิ้งโครง นกเอี้ยง และ นกสาลิกา ชอบหากินตามหลังวัวควาย เพราะเวลาวัวควายเดินไปตามท้องนา หางของมันจะโบกปัดเอาตัวแมลงบินขึ้นมา นกพวกนี้ก็จะจับจิกกินเป็นอาหาร
๑๔. วงศ์นกกินปลี (Family Nectariniidae) เป็นนกที่เจริญมาก ขนาดตัวเล็ก ตัวผู้และตัวเมียมีสีสันผิดกันมากมาย ตัวผู้มักมีสีงดงามมาก ปากงอโค้ง ลิ้นของมันเป็นหลอดใช้ในการดูดน้ำหวาน น้ำซับต่างๆ พวกนี้กินน้ำหวานเป็นอาหาร มักชอบกินผลไม้สุกที่เละๆ เพราะได้น้ำหวาน เช่น ลูกตำลึง มะละกอสุก บ้านเราก็มีนกกินปลี (sunbird)
๑๕. วงศ์นกกาฝาก (Family Dicaeidae) เล็กกว่านกกินปลี และปากสั้นกว่ามาก สีสันคล้ายกับนกกินปลี แต่ชอบกินดอกกาฝากและดอกไม้อย่างอื่นๆ บ้านเราก็มีนกกาฝากและนกสีชมพูสวน (flower-pecker)
97 
๔ นกกินปลี 
๕ นกสีชมพู 
๖ นกกระจอก 
๑๖. วงศ์นกกระจาบ (Family Ploceidae) ได้แก่ นกกระจาบ (weaver bird) นกกระจอก (sparrow) ซึ่งรู้จักกันดี นกพวกนี้บางชนิดร้องเพลงได้ไพเราะมาก บางชนิดก็ทำรังอยู่รวมกันเป็นฝูงใหญ่ๆ จนชาวต่างประเทศเรียกว่า นกโซเชียล (social bird) มีการกรีดใบหญ้าเส้นเล็กเส้นน้อยเอามาสานกันประกอบเป็นรังห้อยตามต้นไม้ มีรูเข้าออก ดูสวยงามประณีตมาก ที่รู้จักกันมากก็คือนกกระจาบหัวเหลือง และนกกระจอก นกกระจาบบางชนิดก็อพยพลงมาหากินในประเทศไทยตอนฤดูหนาว
เท่าที่กล่าวมาข้างต้น เป็นตัวอย่างนกบางชนิดที่จำแนกออกตามหลักสัตวศาสตร์สากล แต่ต้องเข้าใจว่า นกต่างๆ ของประเทศไทยมีจำนวนมากมาย ที่กล่าวมานี้เป็นตัวอย่างเพียงเล็กน้อยเท่านั้น
หนังสือค้นคว้าเรื่องนกในประเทศไทย
เป็นที่น่าเสียใจว่า เรายังไม่มีหนังสือเกี่ยวกับชีวิตความเป็นอยู่หรือหนังสือแนะนำชนิดนกเป็นภาษาไทยเลย อย่างไรก็ตาม หนังสือที่เด็กๆ ควรได้อ่านได้เห็น ก็คือหนังสือเรื่อง "BIRD GUIDE OF THAILAND" ของนายแพทย์บุญส่ง เลขะกุล มีรูปสีของนกทุกชนิดที่รู้จักหรือเคยพบในประเทศไทย พร้อมด้วยคำอธิบายย่อๆ เป็นแนวทางสำหรับผู้สนใจต่อไป
ทางสถาบันวิจัยวิทยาศาสตร์ประยุกต์แห่งประเทศไทย ได้ร่วมมือกับชาติอื่นๆ ทางแถบ เอเชียตะวันออก เพื่อศึกษาเส้นทางอพยพย้ายถิ่นของนกเหล่านี้ โดยได้ร่วมมือกับประเทศญี่ปุ่นเกาหลีใต้ ไต้หวัน ฮ่องกง มาเลเซีย อินโดนีเซีย อินเดีย ฟิลิปปินส์ และออสเตรเลีย โดยประเทศเหล่านี้ได้ทำการดักนกต่างๆ แล้วสวมปลอกกำไลขานก แล้วปล่อยไป ผู้จับนกที่มีปลอกกำไลขาเหล่านี้ได้ ก็จะทราบถึงทิศทาง อายุ และเวลาที่ใช้ในการบินของนกชนิดนั้นได้ นกที่มีปลอกกำไลนี้อาจจะถูกจับได้ภายในประเทศหรือต่างประเทศ การศึกษาเรื่องนกอพยพนี้ได้เริ่มทำกันมาตั้งแต่ปี พ.ศ. ๒๕๐๗ มีผลสรุปได้ดังนี้ คือ
๑. นกนางแอ่นที่เกาะสายไฟตามถนนเยาวราช เจริญกรุง และสีลมนั้น ทำรังวางไข่แถบแคว้นอะมัวแลนด์ ประเทศไซบีเรีย โดยเราได้จับนกทำการสวมปลอกกำไลขานกที่ถนนเหล่านี้แล้ว
98 
ปล่อยไป ต่อมามีผู้พบนกซึ่งมีปลอกกำไลขาเหล่านี้ ทำรังวางไข่ ที่แคว้นอะมัวแลนด์ ประเทศไซบีเรีย
๒. นกนางแอ่นจะบินผ่านเกาหลีเหนือ เกาหลีใต้ โดยเราสวมปลอกกำไลขา และมีผู้จับได้ในประเทศดังกล่าวมาแล้ว นอกจากนั้นทางสถาบันวิจัย ฯ ยังเคยจับนกนางแอ่นจากถนนดังกล่าว ซึ่งมีปลอกกำไลของประเทศเกาหลีใต้ได้เช่นกัน
๓. นกนางแอ่นเหล่านี้ ได้บินผ่านเลยไปจนถึงสหพันธ์มาเลเซีย โดยทางสหพันธ์มาเลเซียเคยจับนกที่มีปลอกกำไลของประเทศไทย และทางประเทศไทยก็เคยจับนกที่มีปลอกกำไลของสหพันธ์มาเลเซียได้เช่นกัน
๔. นกนางแอ่นเหล่านี้ บินผ่านนครราชสีมา ลงมายังกรุงเทพ ฯ เพราะในขณะที่เราจับนกนางแอ่นที่ถนนเยาวราชอยู่นั้น ได้พบปลอกกำไลที่ทำเองและเขียนว่า "โคราช" อยู่ด้วย บางพวกอาจมาตามชายฝั่งทะเลชลบุรี เพราะมีผู้สวมกำไลนกนางแอ่นที่ชลบุรี แล้วมาจับได้อีกที่กรุงเทพฯ ในเวลาต่อมา
๕. นกปากห่างที่ทำรังอยู่วัดไผ่ล้อมตอนปลายฤดูฝนนั้น พบว่าได้อพยพย้ายถิ่นไปหากินถึงประเทศปากีสถานตะวันออก (บังคลาเทศ) เขมร และลาว ด้วย
๖. นกกระจาบปีกอ่อน พบมากตามภูเขาสูงทางภาคเหนือ พบว่าอพยพลงมาจากประเทศเกาหลี โดยทางเกาหลีจับนกกระจาบปีกอ่อนมีกำไลขา ซึ่งใส่ไปจากประเทศไทยได้
๗. นกกระสาแดง ที่ปล่อยจากไซบีเรีย เคยมีคนพบที่จังหวัดชัยภูมิ โดยนกกระสาแดง นั้นมีปลอกกำไลสวมที่ขาจากสถาบันค้นคว้าการอพยพของนกจากไซบีเรียอยู่ด้วย
๘. นอกจากนี้เรายังเรียนรู้ว่านกส่วนใหญ่ที่อพยพผ่านประเทศญี่ปุ่น และเกาหลีนั้น จะอพยพลงไปทางประเทศฟิลิปปินส์เป็นส่วนใหญ่
ทั้งหมดนี้เป็นผลของการศึกษาเรื่องการอพยพย้ายถิ่นของนก โดยทางสถาบันวิจัยวิทยาศาสตร์ประยุกต์แห่งประเทศไทย เป็นตัวแทนของประเทศไทยเข้าทำการค้นคว้าร่วมกับสถาบันของชาติอื่นๆ และก็ได้เคยประกาศขอความร่วมมือจากประชาชนว่า หากพบปะหรือจับนกที่สวมปลอกกำไลขาได้ ก็ขอได้โปรดแจ้งให้ทางสถาบันวิจัยฯ ทราบด้วย
การระวังรักษาอนามัยของลูกนก
เมื่อลูกนกแตกออกมาจากไข่ พ่อนกและแม่นกต่างก็ช่วยกันหาอาหารมาป้อนลูกอ่อนตามกฎของธรรมชาติ เมื่อลูกนกกินอาหารเข้าไปก็ย่อมมีการถ่ายของเสียออกมา ของเสียของลูกนกนั้นแปลกและแตกต่างจากพ่อแม่นก คือ มันถ่ายออกมาเป็นถุงขาวๆ แข็งแต่นิ่มเพื่อเป็นการรักษาความสะอาดของรัง พ่อนก แม่นกจะคาบถุงนี้ออกมาจากก้นของลูกนกเลยทีเดียว แล้วนำออกไปทิ้งให้ห่างจากรัง แต่ก็มีบางครั้งที่พ่อนกและแม่นกจะกินถุงถ่ายเหล่านั้น ลูกนกจะถ่ายมากน้อย ขึ้นกับปริมาณอาหารที่ถูกป้อน ที่น่าสังเกตก็คือ เมื่อลูกนกโตมากขึ้น พ่อแม่ก็จะคาบถุงถ่ายไปทิ้งน้อยลงไปตามลำดับ มีนกหลายชนิด เช่น นกการางหัวขวาน (hoopoes) นกหัวขวาน (wood pecker) ต่างๆ ซึ่งขุดรูทำรัง เป็นต้น มิได้คาบถุงถ่ายของลูกนกไปทิ้งนอกรัง คงปล่อยให้ เลอะเทอะส่งกลิ่นเหม็น
99 
: กำไลปลอกขาจากนกนางแอ่น สวมจากกรุงโซล ประเทศเกาหลี แล้วมาจับได้ที่บึงบอระเพ็ด นครสวรรค์
: ปลอกกำไลจากนกนางแอ่น ที่เยาวราช กรุงเทพมหานคร ซึ่งถูกสวมมาจากสหพันธ์มาเลเซีย (กำไลเท้านกที่ผูกในประเทศต่างๆ ในเอเชียตะวันออกเฉียงใต้ ใช้หมายเลขและศูนย์กลางของสถานีที่ทำงานอันเดียวกันคือ ฮ่องกง)
: ฝูงนกนางแอ่นเกาะสายไฟในเวลากลางคืน ที่ถนนเยาวราช กรุงเทพมหานคร
: นกกระจิบ 
100 
: นกเงือก
: นกหัวขวาน
ตามปกติ ประชาชนในแถบบริเวณเอเชียตะวันออกเฉียงใต้ มักเข้าใจกันว่า นกเงือกซึ่งทำรัง วางไข่ กกไข่ ในโพรงไม้นั้น ตัวผู้เป็นตัวกกไข่ แต่แท้ที่จริงแล้ว ได้มีนักธรรมชาติวิทยาหลายคนสนใจกับข้อมูลอันนี้ ได้ทำการสำรวจอย่างละเอียด และได้พบความจริงว่า ความเชื่อมั่นของประชาชนในถิ่นนี้ผิดไปอย่างสิ้นเชิง ความจริงแล้ว นักธรรมชาติวิทยาได้พบว่า นกเงือกตัวเมียเท่านั้นที่เข้าทำรัง วางไข่ กกไข่ โดยตัวเมียจะเข้าไปนั่งอยู่ในโพรงไม้ โดยการเจาะโพรงไม้เป็นรูก่อนวางไข่ ๒-๓ วัน แล้วปิดปากโพรงด้วยขี้ของมันเอง ผสมด้วยขุยไม้ที่นกพยายามขุดโดยใช้ปากและเท้า ออกมาจากต้นไม้ขี้ของนกชนิดนี้จะเหนียวคล้ายกาว และพอแห้งก็จะแข็งคล้ายซีเมนต์ แม่นกจะใช้เวลา ๒-๓ วันแรก เข้าไปนั่งทำรังในโพรงเช่นนี้ โดยมีตัวผู้ช่วยอยู่ข้างนอก ตัวผู้จะช่วยปิดปากโพรงโดยใช้ดินเหนียวมาพอก ใช้หงอนของนกที่แข็งมาก และแบน ลูบไล้ไปมาคล้ายช่างปูนใช้เกรียงละเลงปูน พอพอกปากโพรงเสร็จก็จะเหลือรูเล็กๆ กว้างประมาณ ๒-๓ เซนติเมตร และยาวราวๆ ๗-๑๐ เซนติเมตร ตอนนี้แม่นกก็ถูกขังอยู่ในโพรงและเริ่มต้นวางไข่ กกไข่โดยมีตัวผู้คอยบินหาอาหารมาป้อนแม่นกในโพรง จนกว่าลูกนกจะออกจากไข่และพร้อมที่จะบินออกไปหากินได้ ในระหว่างที่อยู่ในโพรงไม้นั้น แม่นกจะคาบเอาขี้ของตัวเองและของลูกนกทิ้งออกมานอกรังผ่านรูเล็กๆ เหล่านี้ทุกวันเวลารับอาหารจากตัวผู้ ตัวเมียจะโผล่เฉพาะจะงอยปากออกมารับอาหารเท่านั้น ในระยะนี้ตัวเมียจะอ้วนท้วนมากขึ้นและสกปรกมากขึ้น เมื่อออกจากโพรงไม้ได้ ตัวเมียแทบจะบินไม่ไหวในวันแรกๆ
นกหัวขวาน
นกหัวขวานก็เป็นนกประเภทอยู่รู หรือตามโพรงไม้อีกประเภทหนึ่ง ตามปกติแล้วเช่นนี้ ๒-๓ แห่ง เพื่อป้องกันอันตรายจากผู้คน และสัตว์อื่นๆ รบกวน
ตามปกติ การกกไข่และเลี้ยงลูกอ่อนนั้น มักจะเป็น 
101 
หน้าที่ของแม่นก อย่างไรก็ดี ในประเทศไทยอย่างน้อยก็มีนกอยู่ ๒ พันธุ์ด้วยกัน ซึ่งตัวผู้ต้องสร้างรัง กกไข่ เลี้ยงลูกอ่อนเองนกทั้งสองชนิดนี้ก็คือ นกซ่อมโป่งวิด หรือที่พวกชาวต่างประเทศ เรียกว่า นกซ่อมช่างทาสี (painted snipe) เพราะว่าตัวเมียของนกชนิดนี้จะมีสีสันลวดลายสวยงาม ต่างจากนกซ่อมชนิดอื่นๆทั่วไป ยิ่งไปกว่านั้น ตัวเมียของนกชนิดนี้มีขนาดใหญ่กว่าตัวผู้ซึ่งผิดแปลก จากนกพันธุ์อื่นๆ นอกจากนกซ่อมช่างทาสีนี้แล้วยังมีพวกนกคุ่มอืด ซึ่งมีตัวเมียใหญ่กว่าตัวผู้ ดังนั้นตัวผู้จึงต้องรับภาระในการเลี้ยงและดูแลลูกแทน
ใครๆ ก็ทราบว่า เป็ดนั้นอาศัยอยู่ในน้ำ แต่ก็มีน้อยคนที่จะทราบว่า เป็ดนั้นวางไข่ในโพรงตามต้นไม้ หรือง่ามไม้ บางครั้งก็ตามขื่อหลังคาบ้าน เป็ดแดง และเป็ดคับแค นั้น วางไข่ตามโพรงต้นไม้ พอกกไข่และฟักไข่เป็นตัวแล้ว พ่อเป็ดแม่เป็ดก็จะพาลูกเป็ดลงน้ำหากินต่อไป บางครั้งก็กระโดดลงมาแต่บางคราวก็ให้ลูกเกาะหลัง แล้วพ่อเป็ด แม่เป็ด จะร่อนบินถลาลงมา นับว่าเป็นปรากฏการณ์ของธรรมชาติที่แปลกประหลาดอีกอย่างหนึ่ง
นกเจ้าฟ้าหญิงสิรินธร หรือเรียกสั้นๆ กันว่า นกเจ้าฟ้าหรือที่ชาวบ้านในบริเวณบึงบอระเพ็ด นครสวรรค์ เรียกกันว่า นกตาพอง นั้น เป็นนกชนิดเดียวในโลกที่ค้นพบและตั้งชื่อตามหลักสัตวศาสตร์โดยคนไทย เมื่อเดือนมกราคม พ.ศ. ๒๕๑๑ นี้เอง
นกเจ้าฟ้าเป็นนกนางแอ่นขนาดใหญ่ พบปะปนกับพวกนกนางแอ่นอื่นๆ และนกเล็กๆ อีก ๒-๓ ชนิด เกาะอาศัยตามยอดหญ้า กอสวะในบึงบอระเพ็ด
ในปัจจุบัน เรายังไม่ทราบรายละเอียดมากมายนักเกี่ยวกับนิสัยของนกชนิดนี้ นอกเสียจากว่าญาติพี่น้องของนกเจ้าฟ้านั้นอาศัยอยู่ในทวีปแอฟริกา ประเทศคองโก ทำรังโดยขุดรูอยู่ตามเกาะแก่งกลางลำน้ำกว้างๆ และอพยพเป็นระยะทางกว่า ๘๐๐ กิโลเมตรในฤดูหนาว
นกเจ้าฟ้านี้ ผู้ตั้งชื่อได้กราบบังคมทูลขอพระบรมราชานุญาตนำพระนามของสมเด็จเจ้าฟ้าหญิงสิรินธรเทพรัตนสุดาฯมาเป็นชื่อของนกตัวนี้ ซึ่งนับว่าเป็นนกไทยชนิดเดียวที่ได้รับเกียรติเช่นนี้ โดยชื่อทางหลักภาษาสัตวศาสตร์ว่า Pseudochelidon sirin- tarae
อย่างไรก็ตามนกเจ้าฟ้าของเรา มีลักษณะภายนอกแตกต่างจาก Pseudochelidon eurystomina ซึ่งเป็นวงศาคณาญาติของนกเจ้าฟ้า แต่อาศัยอยู่ในประเทศคองโก ทวีปแอฟริกามากมาย จนปราชญ์ทางนกหลายคนมีความเห็นว่าควรจะแยกสกุลออกมาใหม่ เป็นอีกสกุลต่างหาก แต่บางคนก็ไม่เห็นด้วยและมีความเห็นว่าควรจัดรวมไว้ในสกุลเดิมนี้ไปก่อน จนกว่าจะหาหลักฐานมายืนยันข้อแตกต่างมากกว่านี้เสียก่อน 
: นกนางนวล 
: นกซ่อมโป่งวิด 
: นกเจ้าฟ้าหญิงสิรินธร
102 
เท่าที่รู้จักกันในขณะนี้ นกเจ้าฟ้า เป็นนกที่ชอบอยู่เงียบๆ ไม่ใคร่ชอบกระโดดโลดเต้น มักซุกตัวเงียบๆ อยู่ตามมุมกรง กินแมลงเป็นอาหาร ตัวแก่ของนกชนิดนี้จะมีหางคู่กลางยื่นยาวออกมาเป็นหางบ่วงคล้ายนกแซงแซว (แต่นกแซงแซว หางบ่วงนั้นเป็นหางคู่นอก ไม่ใช่คู่กลางอย่างนกเจ้าฟ้า) ตัวอ่อนของนกชนิดนี้จะไม่มีหางบ่วงยื่นยาวออกมา อย่างไรก็ตาม เรายังไม่สามารถจะเรียนรู้อะไรเลยจากนกพันธุ์นี้ ยังไม่ทราบว่าทำรังที่ไหน ชีวิตความเป็นอยู่เป็นอย่างไร เป็นนกที่อพยพหรือจะอยู่ตามเกาะแก่งกลางน้ำหรือไม่ หวังว่าคงจะสามารถเรียนรู้ได้ต่อไปในอนาคตนี้
103 
104 
บ้านเรือนของเรา
เราทุกคนมีบ้านอยู่ บ้านคือที่อยู่อาศัย บางทีเราเรียกที่อยู่อาศัยแตกต่างกันไป เช่นเรียกว่า กระต๊อบ กระท่อม ห้องแถว ตึก วังเป็นต้น แต่ที่อยู่อาศัยเหล่านี้ต่างก็เป็นบ้านทั้งสิ้นทำไมเราต้องมีบ้าน เรามีบ้านไว้เพื่อเป็นสถานที่สำหรับการกินอยู่ พักผ่อน หลับนอน เท่านั้นหรือ
ลองคิดดูถึงสมัยโบราณ ตั้งแต่ครั้งมนุษย์ได้อาศัยอยู่ในถ้ำ เขาได้ใช้ถ้ำเป็นที่กำบังแดด ฝน พายุ หิมะ และลูกเห็บ ใช้ถ้ำเป็นที่ให้ความอบอุ่น ป้องกันความหนาวเย็น และใช้เป็นที่ป้องกันอันตรายจากสัตว์ร้ายหรือศัตรูอื่นๆ ด้วย
แต่ผู้คนเหล่านั้นจะอยู่แต่เพียงภายในถ้ำไม่ได้ ต้องออกไปหาอาหารนอกถ้ำ เมื่ออาหารในบริเวณใกล้เคียงขาดแคลนลง ก็ต้องเดินทางออกไปไกลยิ่งขึ้น และไปคราวละหลายๆ วัน ขณะที่ค้างแรมก็ต้องมีที่กันแดด ฝน หิมะ และความหนาวเย็นเช่นกัน จึงมีการนำเอาใบไม้ กิ่งไม้ และหนังสัตว์มาทำเป็นซุ้ม เป็นเพิง อาศัยอยู่ชั่วคราว ต่อมามนุษย์ก็เริ่มออกมาอาศัยนอกถ้ำ และดัดแปลงซุ้ม เพิงเหล่านั้นให้เป็นที่อยู่อาศัยจริงจังมากขึ้น ที่อยู่อาศัยจึงมีลักษณะเปลี่ยนไปจากถ้ำ กลายเป็นกระโจมหนังสัตว์ เป็นกระท่อมใบไม้ใบหญ้า กระท่อมดิน กระท่อมหิน กระท่อมไม้ ที่อยู่อาศัยของมนุษย์จึงพัฒนาขึ้นเรื่อยๆ
216 
: บ้านเรือนไทยที่เห็นอยู่ทั่วไปในชนบท
เมื่อโลกเจริญขึ้น บ้านเรือนของเราก็มีลักษณะแตกต่างไปจากสมัยโบราณ แม้จะยังคงเป็นสถานที่ที่เราใช้สำหรับการกินอยู่ หลับนอน และดำรงชีวิตได้โดยปลอดภัยเหมือนสมัยก่อน แต่ก็เพิ่มความสะดวกสบาย เป็นทั้งที่พักผ่อนหย่อนใจ และให้ความผาสุกยิ่งขึ้นกว่าเดิมมาก
ตามชนบทของประเทศไทยเรา บ้านเรือนที่อยู่อาศัยเป็นบ้านไม้เกือบทั้งหมด แต่มีขนาดและลักษณะแตกต่างกันตามฐานะ มีทั้งที่เป็นบ้านเจ้าของก่อสร้างเองอย่างง่ายๆ ใช้ไม้และวัสดุท้องถิ่นที่หาได้รอบๆตัว หลังคามุงด้วยใบไม้ เช่น จากหรือหญ้าคา หรือที่ดียิ่งขึ้นก็มุงด้วยสังกะสี มีทั้งบ้านที่เป็นเรือนฝากระดานปลูกโดยช่างไม้ ช่างก่อสร้าง โดยใช้ไม้แปรรูปเป็นส่วนใหญ่ หลังคามุงด้วยสังกะสี หรือกระเบื้องแผ่น กระเบื้องลอน วิธีการปลูกบ้านถูกต้องตามหลักการก่อสร้างมากขึ้น
บ้านที่ถือกันว่าอยู่สบายตามชนบทของเรานั้น เป็นบ้านไม้แบบไทย มีใต้ถุนสูง มีบันไดขึ้น มีระเบียง นอกชาน และมีห้องหลายห้อง ที่ว่าอยู่สบายเพราะไม่ค่อยร้อน เนื่องจากวัสดุก่อสร้างเป็นไม้เกือบทั้งหมด
217 
บนซ้าย : ลักษณะของหลังหลังคาที่มุงด้วยหญ้าคา
บนขวา : ระเบียงของบ้านแบบทรงไทย
กลางซ้าย : ลักษณะชานของเรือนไทย
กลางขวา : การใช้ประโยชน์ของเนื้อที่บนบ้าน
ล่าง : ลักษณะห้องครัวของคนไทยในชนบท
218 
บนซ้าย : บ้านสมัยใหม่ ประเภทบ้านไม้
บนขวา : บ้านที่สร้างขึ้นในลัษณะรีสอร์ท
ล่าง : บ้านสมัยใหม่ประเภทตึก
219 
เราอาจแบ่งบ้านสมัยใหม่ของเราออกได้เป็นสองประเภท คือ บ้านไม้กับบ้านตึก บ้านตึกมีโครงเป็นคอนกรีตเสริมเหล็ก ผนังก่ออิฐถือปูน แต่ก็ยังมีส่วนเป็นไม้ประกอบอยู่ เช่น พื้นบ้าน วงกบ และประตูหน้าต่าง รวมทั้งโครงสร้างบางส่วน จะใช้ไม้มากหรือน้อยก็แล้วแต่แบบของบ้านหลังหนึ่งๆ
การก่อสร้างบ้านที่ถูกต้องต้องมีสถาปนิกและวิศวกรร่วมกันออกแบบ เพื่อให้ได้บ้านที่สวยงาม น่าอยู่ อยู่สุขสบาย และมีความมั่นคงแข็งแรง ในการออกแบบและก่อสร้างบ้านจำเป็นต้องจัดเรื่องไฟฟ้า น้ำประปา ทางระบายน้ำทิ้ง ไปพร้อมกันด้วย
บ้านที่อยู่สบายไม่จำเป็นต้องมีราคาแพงมาก แต่ควรเป็นบ้านที่ก่อสร้างให้ถูกสุขลักษณะ อากาศโปร่ง ได้รับแสงแดดทั่วถึง และมีความมั่นคงแข็งแรงพอสมควร เราผู้อยู่อาศัยในบ้านก็ควรสนใจ และดูแลรักษาบ้านให้อยู่ในสภาพดี ให้สะอาดสะอ้านทั้งในตัวเรือนและบริเวณบ้านโดยรอบ อย่าทิ้งขยะมูลฝอยเกลื่อนกลาด ภายในตัวเรือนก็ไม่ควรปล่อยให้สกปรกรกรุงรัง จนเป็นที่อาศัยของสัตว์นำโรคต่างๆ เช่น ยุง แมลงวัน แมลงสาบ หรือหนูได้
เราควรรู้จักจัดและตกแต่งบ้านตามกำลังความสามารถ ควรปลูกต้นไม้ ไม้ดอก ไม้ใบ ไม้ผล ตลอดถึงสวนครัว ถ้าเราสนใจปลูกและดูแลเอาใจใส่โดยสม่ำเสมอ นอกจากจะช่วยทำให้บ้านสวยงามน่าอยู่ร่มรื่นแล้ว ยังอาจใช้ผลิตผลจากพืชเหล่านั้นเป็นอาหารของเราได้อีกด้วย
บ้านมิใช่เป็นเพียงที่อยู่ ที่หลับนอนเท่านั้น ยังเป็นสถานที่ที่ให้ความผาสุก ความสะดวกสบาย และความปลอดภัยแก่ชีวิต เป็นศูนย์รวมความเป็นอยู่และจิตใจของสมาชิกในบ้านด้วย
เราทุกคนปรารถนาที่จะมีบ้านสวยงาม มั่นคงแข็งแรง อยู่สบาย เพื่อเราจะได้มีความร่มเย็นเป็นสุขอยู่ภายใต้หลังคาบ้านของเราไปนานเท่านาน
220 
บ้านคือที่อยู่อาศัยของเรา
วัตถุประสงค์ของการมีบ้านตั้งแต่สมัยโบราณจนถึงปัจจุบัน แม้จะเปลี่ยนแปลงไปตามกาลสมัย แต่ก็ไม่ทิ้งหลักสำคัญ คือ ให้เป็นที่อยู่อาศัย พักผ่อนหลับนอน ป้องกันอันตรายจากภายนอกและสามารถเผชิญกับการเปลี่ยนแปลงของลมฟ้าอากาศ เมื่อวิทยาการเจริญขึ้น มนุษย์สามารถจัดหาประดิษฐ์วัสดุก่อสร้างที่เลียนแบบหรือดีกว่าวัสดุธรรมชาติได้ บ้านเรือนของเราก็มั่นคงถาวรและสวยงามมากขึ้น การค้นพบทางวิทยาศาสตร์และการประดิษฐ์ที่สำคัญๆ เช่น ในเรื่องการใช้ไฟฟ้า การให้ความสว่าง การใช้เชื้อเพลิงชนิดต่างๆ การคมนาคมและการสื่อสารตลอดจนการขนส่ง ทำให้เรามีบ้านเรือนที่น่าอยู่ อยู่ได้โดยปลอดภัยและสะดวกสบายยิ่งขึ้น
บ้านเรือนของเราในปัจจุบันแบ่งได้เป็นสองประเภท คือ บ้านไม้กับบ้านตึก บางทีก็มีสองลักษณะรวมอยู่ด้วยกัน เรียกว่า บ้านครึ่งตึกครึ่งไม้ บ้านตึกมีโครงสร้างเป็นคอนกรีตเสริมเหล็ก ผนังก่ออิฐถือปูน แต่ก็ยังมีส่วนที่เป็นไม้ประกอบอยู่ตามส่วนที่จำเป็นหรือเพื่อการตกแต่ง ถ้าเป็นบ้านไม้ วัสดุก่อสร้างตัวบ้านเกือบทั้งหมดเป็นไม้ นับตั้งแต่เสา คาน ตง โครงหลังคา ฝาและพื้นบ้านเรือนตามชนบทของไทยเรามักเป็นบ้านไม้
: หมู่บ้านจัดสรร 
221 
ซ้าย : งานก่อสร้างบ้านชั้นเดียว 
ขวา : การตั้งเสาและคานคอนกรีต 
การก่อสร้างบ้านที่ถูกวิธีต้องมีผู้รู้ ผู้ชำนาญ คือสถาปนิกและวิศวกรร่วมกันออกแบบ เพื่อให้บ้านได้รับลมและแสงสว่างอย่างถูกต้อง ได้ทั้งบ้านที่แข็งแรงมั่นคง สวยงาม และอยู่สบาย ช่างก่อสร้างก็มีความสำคัญมาก ถ้าได้ช่างที่มีฝีมือ มีความรู้และชำนาญงานจะช่วยให้การก่อสร้างบ้านของเราสมบูรณ์แบบยิ่งขึ้น
ไม่ว่าจะเป็นบ้านตึกหรือบ้านไม้ เมื่อจะดำเนินการก่อสร้างตามแบบ จะต้องทำการปักผังลง ณ ที่ดินที่กำหนดก่อสร้างบ้าน ขั้นนี้นับว่าสำคัญมาก เพราะถ้ามีการผิดพลาดขึ้นแล้ว จะแก้ไขภายหลังได้ยากหรือไม่ได้เลย การปักผังเป็นการกำหนดเขต กำหนดตำแหน่ง และหาศูนย์กลางของเสาบ้าน
สำหรับบ้านไม้ ขั้นตอนและเวลาที่ใช้ในการก่อสร้างไม่ยุ่งยากเท่าบ้านตึกหลังจากขุดหลุมและตอกเข็มเทฐานรากแล้ว ก็ตั้งเสาไม้ ติดตั้งคานตง ทั้งชั้นล่างและชั้นบน ติดตั้งขื่อ หลังคา วางโครงหลังคาและมุงหลังคาไปได้เลย เมื่อได้รวมทั้งการเดินท่อประปา สำหรับบ้านไม้ จะทำหลังจากการก่อสร้างตัวบ้านเสร็จเรียบร้อยแล้วก็ได้ บ้านไม้ที่ทาสีน้ำมันจะดูเรียบร้อยและสวยงาม และช่วยป้องกันรักษาเนื้อไม้ไปในตัว แต่บ้านไม้ที่ทาแต่เพียงน้ำมันกันตัวสัตว์ก็มีอยู่ทั่วไป
ส่วนบ้านตึกนั้น หลังจากขุดหลุม ตอกเข็มแล้ว ต้องทำฐานรากก่อนจึงจะหล่อคอนกรีตเสา คาน พื้น แล้วจึงติดตั้งวงกบประตู หน้าต่าง ก่ออิฐผนังติดตั้งโครงหลังคา มุงหลังคาเรียบร้อยแล้ว จึงถือปูนผนังและปูพื้นไม้เข้าลิ้น
222 
: การให้แสงสว่างภายในบ้าน 
สำหรับพื้นที่เป็นคอนกรีตนั้น ส่วนมากจะปูด้วยไม้ปาเก้ หรือกระเบื้องยาง หรือทำพื้นหินขัด ถ้าเป็นบ้านสองชั้นก็ต้องติดตั้งบันได และปูพื้นชั้นบน สำหรับบ้านตึก การเดินสายไฟ ติดตั้งสวิตช์และดวงโคม รวมทั้งการเดินท่อน้ำประปาภายในอาคาร มักจะทำไปพร้อมๆกับงานส่วนสุดท้ายของบ้านก่อนที่จะทาสีสีที่ทาบ้านตึกแตกต่างจากสีที่ทาบ้านไม้ คือ ใช้สีพลาสติกหรือสีน้ำปูนทา บ้านตึกจะมีความมั่นคงแข็งแรงดีหรือไม่ อยู่ในความรับผิดชอบของวิศวกร ซึ่งเป็นผู้คำนวณหาขนาดของฐานราก เสา คาน และพื้นคอนกรีตเสริมเหล็ก ขนาดของเหล็กเสริมที่ใช้เป็นโครงคอนกรีตต้องให้ถูกต้องตรงตามแบบ การผสมคอนกรีตผู้ก่อสร้างก็ต้องระวังให้ตรงตามส่วนที่กำหนด เทคอนกรีตก็ต้องให้เต็มแบบไม้และต้องทิ้งให้แข็งตัวตามระยะเวลา ทั้งนี้ต้องรดน้ำตามกำหนด มิฉะนั้น คอนกรีตจะแตกร้าวได้ การผสมปูนก่อหรือปูนฉาบก็ต้องให้ถูกส่วน และการก่อหรือฉาบก็ต้องให้ถูกวิธีเช่นกัน ผิวปูนจึงไม่แตกร้าวง่าย
ส่วนประกอบ สำคัญที่ทำให้บ้านของเราเป็นที่น่าอยู่ น่าอาศัย มีหลายอย่างที่สำคัญๆก็ได้แก่ ระบบไฟฟ้า ซึ่งหมายถึงการให้แสงสว่างภายในบ้าน รวมทั้งความสะดวกที่จะใช้อุปกรณ์ไฟฟ้าต่างๆภายในบ้าน ระบบน้ำใช้และน้ำทิ้ง การจัดสร้างห้องน้ำและห้องส้วมที่ถูกสุขลักษณะ ตลอดถึงวิธีการใช้เชื้อเพลิงสำหรับหุงต้มในครัวเรือน
การจัดปลูกต้นไม้ภายในบริเวณบ้าน ไม่ว่าจะเป็นบ้านเล็กหรือตึกใหญ่มีบริเวณน้อยหรือมาก เป็นสิ่งที่ทำได้เสมอ ถ้าเราผู้อยู่ในบ้านจะสนใจ และให้เวลาดูแลบ้าง ต้นไม้ชนิดต่างๆ ไม่ว่าไม้ดอก ไม้ใบ ไม้ผล ไม้ยืนต้น หรือไม้
223 
ล้มลุก แม้จนกระทั่งสวนครัว นอกจากจะได้ดอกผลที่เป็นประโยชน์แล้ว ยังเป็นเครื่องประดับบ้านโดยธรรมชาติที่วิเศษยิ่ง ถ้ารู้จักดูแลรักษา จัดปลูก และตกแต่งทะนุบำรุงอยู่เสมอ
เราน่าจะถือว่าการดูแลรักษาความสะอาดทั้งภายในตัวเรือน และโดยรอบบ้านก็เป็นสิ่งสำคัญมาก สำคัญกว่าการจัดตกแต่งด้วยเครื่องเรือนหรือเครื่องประดับบ้านราคาแพงๆเสียอีก
บ้านเรือนของเราจะน่าอยู่ น่าอาศัย อยู่ได้โดยปลอดภัย ผาสุก และร่มเย็นเป็นสุขไปได้นาน มิได้ขึ้นอยู่กับชนิดและขนาดของตัวบ้านเท่านั้น แต่ขึ้นอยู่กับวิธีการปลูกสร้าง การตกแต่ง และดูแลรักษาด้วยใจรัก และเห็นคุณค่าในบ้านเรือนของผู้อยู่อาศัยด้วย
บนซ้าย บนขวา ล่างซ้าย และล่างขวา : การจัดสวนเพื่อตกแต่งบริเวณบ้านให้น่าอยู่
224 
ซ้าย : บ้านพักอาศัยของชาวตะวันตก 
ล่าง : มนุษย์สมัยก่อนประวัติศาสตร์ 
บ้านคือที่อยู่อาศัยของมนุษย์ที่จะขาดเสียมิได้ บ้านที่สร้างขึ้นอย่างถูกลักษณะ สะดวกสบาย แข็งแรงมั่นคง จะให้ความร่มเย็นเป็นสุขแก่ผู้ที่ใช้พักอาศัยไปได้หลายสิบปีในสมัยเดิมทีเดียวนั้น มนุษย์ได้อาศัยถ้ำเป็นที่กันแดดฝน พายุ ตลอดจนลูกเห็บและหิมะ
แต่เมื่อมนุษย์เริ่มเจริญและสามารถใช้ความรู้ความคิดมากขึ้น ทั้งถ้ำที่จะใช้อยู่อาศัยได้นั้นมีจำนวนไม่พอกับความต้องการ มนุษย์ก็เริ่มออกมาอาศัยนอกถ้ำ โดยนำใบไม้ กิ่งไม้ มาทำเป็นซุ้มเป็นเพิง ซึ่งภายหลังได้ดัดแปลงมาเป็นบ้านที่ประกอบด้วยฝาผนังและหลังคา ในบางประเทศมนุษย์ได้นำดินมาปั้นเป็นแผ่นหนาๆ ใช้ก่อทำผนัง โดยวางแผ่นดินเรียงซ้อนๆกัน
ต่อมาเมื่อวิทยาการเจริญขึ้น มนุษย์รู้จักทำวัสดุก่อสร้างขึ้นหลายชนิด เป็นต้นว่าเมื่อนำเอาดินไปเผาที่อุณหภูมิประมาณ ๙๐๐ องศาเซลเซียส จะได้อิฐ หรือเมื่อนำดินเหนียวกับดินขาวมาบดให้ละเอียดเผากับหินปูนในเตาหมุน (Rotary Kiln) ที่อุณหภูมิ
225 
บนซ้าย : บ้านดินซึ่งใช้หญ้าคามุงหลังคา 
บนขวา : อิฐกลวงใช้ก่อผนังเพื่อลดน้ำหนักผนัง 
กลางซ้าย : บ้านดินซึ่งใช้ใบไม้แห้งมุงหลังคา 
กลางขวา : คอนกรีตบล็อกใช้ก่อทำผนังและทำรั้วบ้าน 
ล่างซ้าย : บ้านซึ่งใช้ดินและไม้ไผ่ทำผนัง 
ล่างขวา : อิฐประดับใช้ประดับด้านหน้าอาคาร 
226 
บนซ้าย บนขวา ล่างซ้าย และล่างขวา : บ้านทรงไทยแบบต่างๆ ของผู้ที่มีฐานะดีหรือปานกลางประกอบด้วยเรือนฝากระดานและหลังคามุงด้วยกระเบื้องดินเผา 
สูงก็จะได้ของแข็งทั้งเม็ดใหญ่ เม็ดเล็กขนาดก้อนกรวด (clin-ker)ซึ่งเมื่อบดให้ป่นจะได้ปูนซีเมนต์สำหรับใช้ทำคอนกรีตในการก่อสร้างตึก เราได้ใช้ซีเมนต์เป็นวัสดุก่อสร้างมาจนทุกวันนี้
วัสดุก่อสร้างที่สำคัญมากอีกประเภทหนึ่งคือ ไม้แปรรูปมนุษย์รู้จักโค่นไม้ใหญ่ๆ แล้วใช้เลื่อยเลื่อยลำต้นไม้นั้นเป็นรูปเสาคาน ไม้พื้น ไม้ฝา ซึ่งนำไปใช้ก่อสร้างบ้านไม้ หรือใช้ประกอบในการก่อสร้างบ้านตึก ตามชนบทของประเทศไทยเรานั้น บ้านที่อยู่อาศัยเป็นบ้านไม้เกือบทั้งหมด เราอาจกล่าวได้ว่า แม้จะเป็นเขตชนบท แต่ทุกคนก็มีบ้านอยู่ หากแต่สภาพของบ้านแตกต่างกันไปตามอัตภาพ มีทั้งบ้านเล็กบ้านใหญ่ มีทั้งบ้านที่ใช้ช่างก่อสร้าง เพื่อนบ้านช่วยกันก่อสร้าง และที่เจ้าของบ้านก่อสร้างเองด้วย บ้านจึงมีทั้งที่ได้มาตรฐานและไม่ได้มาตรฐาน
เราอาจแบ่งบ้านเรือนตามชนบท ออกได้เป็น ๒ ประเภทตามฐานะของเจ้าของบ้าน ถ้าเป็นผู้มีฐานะดีหรือปานกลางบ้านมักจะมีลักษณะเป็นเรือนฝากระดานที่ก่อสร้างหรือซ่อมแซมต่อเติมอย่างมีระบบ วัสดุก่อสร้างแม้จะใช้ไม้เป็นส่วนใหญ่ ก็เป็นไม้แปรรูป หลังคามุงสังกะสี หรือกระเบื้องแผ่น กระเบื้องลอน การออกแบบหรือก่อสร้างจะใช้ช่างผู้มีความชำนาญพอสมควรบ้านประเภทนี้มีความคงทนถาวรมากกว่าอีกประเภทหนึ่ง
227 
ส่วนบ้านอีกประเภทหนึ่ง เป็นบ้านที่มีสภาพด้อยกว่าประเภทแรก วัสดุก่อสร้างส่วนมากใช้วัสดุท้องถิ่นที่หาได้ง่ายๆ รอบตัว เช่น โครงสร้างของบ้านอาจใช้ไม้ไผ่ หรือไม้ท้องถิ่นหรืออย่างดีก็เป็นไม้ท้องถิ่นแปรรูป หลังคาอาจมุงด้วยจาก หญ้าคา แฝก หรืออย่างดีก็เป็นสังกะสี เป็นต้น การก่อสร้างก็ไม่มีระบบ และนับว่าไม่ได้มาตรฐาน เจ้าของบ้านอาจเป็นผู้ก่อสร้างเอง หรือเพื่อนบ้านช่วยกัน ลักษณะบ้านจะมีส่วนสำคัญสำหรับป้องกันแดด ฝน น้ำท่วม หรือความชื้นจากพื้นดิน ป้องกันสัตวภัยจำพวกกัดต่อย รวมทั้งมดปลวกด้วย
รูปทรงของบ้านซึ่งเป็นที่นิยมสร้างกันในชนบทของไทยเรามักเป็นแบบทรงไทย มีใต้ถุนสูง มีบันไดขึ้น มีระเบียงมีนอกชาน และมีห้องหลายห้อง บ้านแบบทรงไทยที่กล่าวนี้ ผู้อยู่จะรู้สึกเย็นสบาย เพราะมีหลังคาสูง ความร้อนจากหลังคาก็ลงมาไม่ค่อยถึงห้องต่างๆได้ วัสดุที่ใช้ทำบ้าน อาทิ เช่น คาน ตง และพื้น ใช้ไม้ทั้งสิ้น ถ้ามุงหลังคาด้วยใบจากหรือหญ้าคา ที่สานเป็นแผงๆ แล้วยกขึ้นไปผูกติดกับโครงหลังคา จะเย็นสบายเหมือนกัน แต่ไม่ทนทาน ต้องคอยซ่อมแซมอยู่เสมอ และติดไฟได้ง่ายด้วย ปัจจุบันจึงนิยมมุงหลังคาด้วยสังกะสีลูกฟูก หรือกระเบื้องลอน
บ้านที่จะปลูกสร้างให้อยู่สุขสบาย มีทิศทางลม และแนวทางเดินของ
บนซ้าย บนขวา ล่างซ้าย และล่างขวา : บ้านทรงไทยของผู้มีรายได้น้อยตามชนบท ใช้วัสดุท้องถิ่นที่หาได้ง่ายในบริเวณใกล้เคียงและราคาถูก 
228 
ดวงอาทิตย์ซึ่งจะเปลี่ยนไปตามฤดูกาลด้วย รวมทั้งน้ำฝนและน้ำที่ใช้แล้ว ให้ระบายออกไปจากบ้านอย่างถูกต้องด้วย
ประเภทของบ้านเรือน
บ้านที่ก่อสร้างในเมืองหรือชุมนุมชนใหญ่ๆของเรา แบ่งได้เป็น ๒ ประเภทด้วยกัน คือ
๑. บ้านไม้ ใช้ไม้ชนิดต่างๆ ประกอบเป็นตัวบ้านและมักใช้ไม้เนื้อแข็งแรงมาก ได้แก่ ไม้เต็ง ไม้รัง ไม้ตะเคียนทำเป็นเสา คาน ตง โครงหลังคา ส่วนไม้สัก ไม้ตะแบก ไม้แดง หรือ ไม้มะค่าที่มีเนื้อไม้งดงาม มักจะใช้ทำพื้นทำวงกบประตูหน้าต่าง ตลอดจนบานประตู บานหน้าต่าง ไม้ที่เนื้ออ่อน เช่น ไม้ยาง ใช้ทำฝาผนัง มีบางบ้านที่ใช้กระเบื้องกระดาษทำฝาผนังบ้าน เพื่อให้ดูคล้ายเป็นบ้านตึก ส่วนหลังคามุงด้วยสังกะสีหรือกระเบื้องลอน
๒. บ้านตึก บ้านชนิดนี้ เสา คาน ฐานราก ใช้คอนกรีตเสริมเหล็ก ผนังก่ออิฐถือปูน พื้นชั้นล่างมักจะเป็นพื้นคอนกรีตแล้วปูทับด้วยกระเบื้องยาง หรือไม้ปาร์เกต์ทากาวติดแน่นกับพื้นคอนกรีต ส่วนพื้นชั้นบนนิยมใช้พื้นคอนกรีต หรือพื้นไม้เข้าลิ้นอัดแน่น โครงหลังคายังคงใช้ไม้เนื้อแข็งอยู่ หลังคามักมุงด้วยกระเบื้องลอนคู่ หรือกระเบื้องลอนเล็ก บ้านตึกมีราคาสูงกว่าบ้านไม้ แต่แข็งแรงทนทาน และมีอายุใช้งานนานกว่าบ้านไม้มาก ตึกบางหลังมีอายุร่วมร้อยปีทีเดียว
วิธีการออกแบบและก่อสร้างบ้าน
ผู้ออกแบบจำเป็นต้องศึกษาทิศต่างๆ แล้วจึงจัดบ้านให้ถูกต้องตามที่ต้องการ การปลูกบ้านโดยจัดวางห้องต่างๆ ไว้ผิดทิศจะทำให้ได้บ้านที่ร้อนอบอ้าว อยู่ไม่มีความสุข การจัดห้องจึงต้องคิดให้รอบคอบ ตามปกติในเดือนกุมภาพันธ์ ถึงเมษายน ลมจะพัดมาทางทิศตะวันตกเฉียงใต้และทิศใต้ เดือนพฤษภาคม ถึงมิถุนายน ลมจะพัดมาทางทิศตะวันออกเฉียงใต้ และบางทีก็มีลมฝนพัดมาทางทิศดังกล่าว ในฤดูหนาว ลมหนาวจะพัดมาทางทิศเหนือและตะวันออกเฉียงเหนือ ดังนั้นห้องนอนจึงไม่ควรจัดให้หันหน้าไปทางทิศเหนือ หรือตะวันออกเฉียงเหนือ เพราะถึงฤดูหนาวจะหนาวมาก พอถึงฤดูร้อนก็จะร้อนจัด แม้ว่าเปิดหน้าต่างก็ไม่ได้ลม ห้องนอนจัดเป็นห้องที่สำคัญของบ้าน ต้องออกแบบให้อยู่สบาย คือ ต้องให้ได้ลมในฤดูร้อน ห้องนอนจึงไม่ควรจัดอยู่ทางทิศตะวันตก เพราะจะร้อนเกินไป
การวางห้องครัวก็เช่นกัน จำเป็นต้องระวังมิให้กลิ่นอาหารที่เกิดจากการปรุงอาหารในครัวเข้าสู่เรือนใหญ่ได้ ครัวควรจะแยกจากเรือนใหญ่ และควรจัดไว้ใต้ลม
ช่องแสงสว่าง ช่องหน้าต่าง ประตู ต้องจัดให้มากพอโดยปกติควรมีพื้นที่ไม่น้อยกว่า ๑๘ ของพื้นที่บ้าน ความสูงของขอบหน้าต่าง ราวลูกกรงระเบียง ควรจะสูงประมาณ ๐.๘๕ เมตร
ซ้าย : บ้านไม้ 
ขวา : บ้านตึก 
229 
ซ้าย : ทิศทางเดินของดวงอาทิตย์ ทิศทางลม และแผนผังการจัดวางห้องต่างๆในอาคาร 
ขวา : การปักผังและหลักถ่ายเพื่อหาตำแหน่งของเสา 
ถึง ๑.๐๐ เมตร ทั้งนี้เพื่อกันมิให้เด็กตกลงไปได้ง่าย ไม้ประตูหน้าต่างควรหนาประมาณ ๑ ๑๔ นิ้ว - ๑ ๑๒ นิ้ว นิยมใช้ไม้สักทำบานประตูและหน้าต่าง ส่วนวงกบประตูหน้าต่างใช้ขนาด ๒ นิ้ว x ๔ นิ้ว ทำด้วยไม้แดง ไม้ตะเคียนทอง หรือไม้เนื้อแข็งอื่นๆ
การเตรียมการก่อสร้าง
เมื่อได้แบบก่อสร้างครบเรียบร้อยแล้ว ก็จะต้องทำการปักผังลง ณ ที่ดินที่จะทำการก่อสร้าง เพื่อจะได้หาศูนย์กลางของ เสา การปักผังทำได้โดยใช้กล้องวัดมุมหรือใช้ฉากไม้ ตอกหลักไม้ตามมุมอาคาร ให้ห่างจากศูนย์กลางเสาประมาณ ๑.๕๐ เมตร เพื่อใช้เป็นหลักถ่าย แล้วจึงขึงเชือกทิ้งดิ่งลงยังศูนย์กลางของเสา เมื่อได้ขุดหลุมตอกเข็มสร้างฐานรากเสร็จแล้วก็สามารถ หาศูนย์กลางของเสาได้จากวิธีนี้
การก่อสร้างบ้านไม้โดยทั่วไป
เมื่อได้ทำการขุดหลุม และได้ตอกเข็มไม้ หรือเข็มคอนกรีตตามขนาด ความยาว และจำนวนที่ต้องการแล้ว ช่างจะตั้ง
230 
บน : บันไดพุก
ล่าง : บันไดเจาะ
231 
: การวางเสา คาน ตง และพื้นของอาคารไม้ 
เสาไม้และติดตั้งคาน และตง ทั้งชั้นล่างและชั้นบน ต่อจากนั้นก็ติดตั้งขื่อหลังคา แล้วจึงวางโครงหลังคา เริ่มมุงหลังคาโดยใช้กระเบื้องลอนหรือแผ่นสังกะสี หรือแผ่นอะลูมินัมลอน เมื่อมุงหลังคาเสร็จแล้ว จึงจะเริ่มติดตั้งบันไดชั้นล่างขึ้นชั้นบน ปูพื้นไม้ ติดตั้งเคร่าฝา วงกบประตูหน้าต่าง แล้วตีฝาไม้ตามนอนหรืออาจจะตีฝาตามตั้งก็ได้ ไม้กระดานฝามักใช้ไม้ยางขนาด ๑๒ นิ้ว x ๖ นิ้ว เมื่อบ้านเสร็จแล้วจึงเริ่มทาสี โดยใช้สีน้ำมันทา ใช้สีรองพื้นชั้นหนึ่งก่อน สีรองพื้นนี้ใช้อุดตามรู และแผลในเนื้อไม้เสร็จแล้ว จึงใช้สีน้ำมันทาทับอีก ๒ ครั้ง บ้านไม้บางหลังไม่ใช้สีน้ำมันทา แต่ใช้น้ำมันกันตัวสัตว์ทาก็มี
การทำพื้นไม้
ไม้กระดานพื้นนิยมปูตามความยาวของเรือน การวางพื้นคาน และตงมักนิยมวางตามภาพ
การทำบันไดไม้
บันไดไม้มีบันไดพุกและบันไดเจาะ ความกว้างของชั้นบันไดไม่ควรจะน้อยกว่า ๑.๐๐ เมตร ไม้ทำขั้นบันไดควรใช้ไม้หนา ๑ ๑๒ นิ้ว ขึ้นไป ความสูงและความกว้างของชั้นบันไดควรจะได้มาตรฐานเพื่อจะได้ขึ้นลงได้สะดวกสบาย
การทำหลังคา
หลังคามีรูปทรงแบบต่างๆ หลายแบบ ซึ่งอาจจะสรุปได้ดังนี้ คือ
๑) หลังคาทรงปั้นหยา
232 
บน : โครงสร้างหลังคาแสดงชื่อเรียกของไม้ต่างๆ ที่ใช้ประกอบโครงหลังคา 
กลางซ้าย : หลังคาทรงปั้นหยา 
กลางขวา : หลังคารูปเพิง 
ล่างซ้าย : หลังคารูปจั่ว 
ล่างขวา : หลังคารูปโดม 
233 
๒) หลังคารูปจั่ว
๓) หลังคารูปเพิง
๔) หลังคารูปโดม
ไม้หลังคานิยมใช้ไม้เต็งรัง หรือไม้เนื้อแข็ง ระแนงควรใช้ไม้สักเพื่อกันการบิดตัว ไม้ทุกชิ้นควรได้รับการทาด้วยน้ำมันดิน (น้ำมันโซลิกนัม) ทั้งนี้เพื่อป้องกันปลวก มอด ที่จะเข้ากัดกินเนื้อไม้ ระยะห่างของไม้ระแนงหรือไม้แปขึ้นอยู่กับชนิดของกระเบื้อง ไม้หลังคาที่ต่อกันนั้นจะต้องต่อเฉพาะตอนที่มีไม้รองรับ จันทันก็ต้องต่อกันตรงที่รองรับจันทัน หลังคาต้องมีช่องลมสำหรับระบายความร้อน ซึ่งจะช่วยทำให้ห้องชั้นบนไม่ร้อนจนเกินไปเมื่อได้รับความร้อนจากแสงแดด
การทำเพดาน
โดยทั่วไปนิยมใช้กระเบื้องกระดาษ หนาประมาณ ๔ มิลลิเมตร หรือ ๖ มิลลิเมตร ทำฝ้าเพดาน ส่วนกระทงฝ้ามักใช้ไม้ยางหรือไม้เนื้อแข็ง ขนาด ๑x๑/๒ นิ้ว x ๓ นิ้ว วางห่างกันประมาณระยะ ๖๐ เซนติเมตร เพื่อใช้รับกระเบื้องกระดาษ บางครั้งก็ใช้ไม้กระดานฝาขนาด ๖ นิ้ว x ๑/๒ นิ้ว ตีทำฝ้าเพดาน
การก่อสร้างบ้านตึก
การก่อสร้างบ้านตึกจะต้องขุดหลุม ตอกเข็ม แล้วจึงทำฐานราก ต่อจากนั้นก็หล่อคอนกรีตเสา คาน พื้น แล้วก่ออิฐ ติดวงกบหน้าต่าง ติดตั้งโครงหลังคา มุงหลังคาด้วยกระเบื้องหลังคา เมื่อมุงหลังคาเรียบร้อยแล้วจึงถือปูนผนังปูพื้นปาร์เก้ร์ หรือทำพื้นหินขัด การทาสีใช้สีพลาสติก หรือสีน้ำปูนทา เพื่อความสวยงามของอาคาร การสร้างบ้านตึกมีรายละเอียดดังต่อไปนี้
การสร้างฐานราก
ฐานรากที่ตั้งอยู่บนดินอ่อน เช่น ดินในกรุงเทพมหานครหรือดินในจังหวัดข้างเคียง จะต้องมีการตอกเข็มเพื่อให้เข็มรับน้ำหนักตัวบ้าน เข็มที่ใช้ถ้าเป็นเข็มไม้จะต้องตอกให้หัวเข็มอยู่ลึกจากระดับผิวดินประมาณ ๑.๕๐ เมตร ทั้งนี้เพื่อให้หัวเข็มอยู่ต่ำกว่าระดับน้ำใต้ดิน เพื่อกันมิให้เข็มผุ ถ้าใช้เข็มคอนกรีตก็อาจจะตอกเข็มให้หัวเข็มอยู่ต่ำกว่าดิน หรือเสมอระดับดินก็ได้เมื่อตอกเข็มแล้ว โกยเลนหัวเข็มออกประมาณ ๒๐ เซนติเมตรแล้วใช้ทรายหยาบอัดแน่นหรืออิฐหักลงหนาประมาณ ๑๐ เซนติเมตร แล้วเทคอนกรีตหยาบเพื่อทับหัวเข็ม (ส่วนผสมซีเมนต์ทราย และหิน ๑ : ๓ : ๕) ลงให้หนาประมาณ ๑๐ เซนติเมตรแล้วจึงตั้งตะแกรงเหล็กฐานรากและเหล็กเสาเทคอนกรีต (ส่วนผสม ๑:๒:๔) ลงยังฐานรากให้ได้ความกว้าง ยาว และความหนา ตามที่กำหนดไว้ในแบบ เวลาเทคอนกรีตต้องคอยตักน้ำที่ซึมเข้ามาในหลุมออกอยู่เสมอ และต้องกระทุ้งคอนกรีตให้แน่น
บนซ้าย : การขุดหลุมฐานรากพร้อมเข็มที่ตอกแล้ว 
บนขวา : งานขุดดินทำฐานราก 
ล่าง : การเทคอนกรีตฐานราก 
234 
เครื่องกระทุ้งอาจใช้เหล็กเส้นหรือไม้ระแนงก็ได้ เทเสาขึ้นมาจนถึงใต้ท้อง คานคอดิน ไม้แบบข้างเสาจะถอดออกได้ ภายหลังจากที่ได้เทคอนกรีตแล้วนานประมาณ ๔๘ ชั่วโมง เมื่อแกะแบบแล้วจึงกลบหลุมแต่ละหลุมด้วยดินที่ขุดกองไว้ข้างเคียง
การทำเสา คาน และพื้นคอนกรีตเสริมเหล็ก
วิศวกรจะเป็นผู้คำนวณหาขนาดเสา คาน และพื้นคอนกรีตเสริมเหล็ก รวมทั้งเหล็กเสริมที่ใช้เป็นโครงคอนกรีตด้วย ผู้ก่อสร้างจะต้องผูกเหล็กให้ตรงตามขนาด และมีระยะห่างเท่าที่กำหนดไว้ในแบบ เมื่อผูกเหล็กแล้วจึงทำการปิดแบบ ใช้ดินเหนียวหรือถุงปูนอุดยาแนวกันน้ำปูนรั่ว แล้วจึงเทคอนกรีตส่วนผสม ซีเมนต์ : ทราย : หิน ๑ : ๒ : ๔ โดยปริมาตรลงในแบบดังกล่าว คอนกรีตที่ใช้เทนี้ต้องผสมโดยใช้น้ำให้พอเหมาะมิให้เปียกหรือแห้งเกินไป คอนกรีตที่เหลวเพราะใช้น้ำมากจะรับกำลังต้านทานได้น้อย คอนกรีตที่ใช้น้ำน้อยเกินไปก็จะทำให้เทลงในแบบได้ยาก และถ้ากระทุ้งไม่ดีพอ เมื่อแกะแบบแล้วจะขรุขระไม่เรียบร้อย บางทีเห็นเหล็กเสริมโผล่ออกมา มิได้จมอยู่ในคอนกรีตตามต้องการ ทำให้เสียความแข็งแรงไปและเหล็กเสริมอาจเกิดสนิมได้ด้วย
ไม้ที่ใช้หนุนใต้ท้องคานหรือพื้นคอนกรีตต้องทิ้งให้หนุนคานพื้นไว้อย่างน้อย ๔ สัปดาห์ ทั้งนี้เพื่อคอนกรีตจะได้มีกำลังสูงสามารถรับแรงภายนอกได้ คอนกรีตที่แข็งตัวใหม่ต้องระวังอย่าให้ถูกแดดกล้า มิฉะนั้น คอนกรีตอาจจะแตกร้าวเพราะการขยายตัวต้องราดน้ำวันละหลายๆ ครั้งด้วย หรือจะใช้กระสอบชุบน้ำให้ชุ่มคลุมไว้ การบ่มคอนกรีตดังกล่าวควรจะกระทำอย่างน้อย ๗ วัน นับแต่คอนกรีตเริ่มแข็งตัว
การก่ออิฐและการถือปูน
ปูนก่อใช้เป็นเครื่องยึดแผ่นอิฐแต่ละแผ่นให้ติดกันส่วนผสมของปูนก่อนั้นเขาใช้ปูนซีเมนต์ : ปูนขาว : ทราย ในอัตราส่วน ๑:๑:๔ โดยปริมาตรผสมกับน้ำ สำหรับปูนฉาบ
: ฐานรากเสาเข็ม 
เราน่าจะถือว่าการดูแลรักษาความสะอาดทั้งภายในตัวเรือน และโดยรอบบ้านก็เป็นสิ่งสำคัญมาก สำคัญกว่าการจัดตกแต่งด้วยเครื่องเรือนหรือเครื่องประดับบ้านราคาแพงๆเสียอีก
หรือปูนถือนั้น ก็ใช้ส่วนผสมอย่างเดียวกัน ก่อนก่ออิฐต้องนำอิฐไปจุ่มน้ำ หรือราดน้ำให้เปียกชุ่มเสียก่อน ทั้งนี้ เพื่อกันไม่ให้อิฐแย่งน้ำจากส่วนผสมของปูนก่อ ปกติเขามักจะหมักทรายกับปูนขาวไว้ค้างคืน เมื่อถึงเวลาจะก่ออิฐหรือถือปูนจึงผสมปูนซีเมนต์ลงไป เมื่อผสมปูนซีเมนต์กับน้ำ แล้วจะต้องใช้ให้หมดภายในหนึ่งชั่วโมง ถ้าช้ากว่านี้ปูนซีเมนต์จะเริ่มแข็งตัว ซึ่งจะนำไปใช้อีกไม่ได้
อิฐที่ใช้ก่อสร้างทำจากดินเหนียวผสมทราย ประมาณร้อยละ ๑๐ ปั้นให้เป็นรูปร่างโดยใช้คนปั้นหรือใช้เครื่องจักร อิฐที่ปั้นเป็นรูปแล้ว ต้องผึ่งไว้ในที่ร่ม หรือให้ถูกลมอุ่นพัดผ่านประมาณสองสามวัน เพื่อกันมิให้อิฐบิดตัวหรือแตกร้าวเมื่อนำไปเผาอิฐที่แห้งแล้ว จะถูกลำเลียงเข้าไปในเตาเผาอิฐ การเผาอิฐจะต้องเพิ่มความร้อนในเตาทีละน้อยๆ จนอุณหภูมิในเตาเผาสูงประมาณ ๘๐๐-๙๐๐ องศาเซลเซียส เมื่อเผาด้วยอุณหภูมิสูงนานประมาณครึ่งวันอิฐก็จะสุก อิฐที่เย็นแล้วอาจนำมาใช้งานได้ทันที
การทำประตูหน้าต่างและวงกบ
บานประตูมักทำด้วยไม้สัก ไม้อัด หรือกระจกชนิดหนาส่วนบานหน้าต่างมักใช้ไม้สัก ไม้เนื้อแข็ง หรือกระจก วงกบประตูหน้าต่างมักใช้ไม้สัก ไม้แดง ไม้ตะเคียนทอง หรือไม้เนื้อแข็งชนิดอื่น ความหนาของประตูหน้าต่างที่ทำด้วยไม้ควรหนาไม่ต่ำกว่า ๑ ๑๔ นิ้ว ไม้วงกบควรใช้ขนาด ๒ นิ้ว x ๔ นิ้ว เหนือประตู หน้าต่างมักติดช่องกระจกหรือช่องลม ซึ่งมีชนิดพลิกได้หรือปิดตาย บานพับ กลอน หูจับ ขอรับ ขอสับ ทำด้วยโลหะ
บนซ้าย : การผูกเหล็กพื้น 
บนขวา : ประตู 
ล่างซ้าย : หน้าต่าง 
ล่างขวา : ประตู 
236 
บนซ้าย บนขวา ล่างซ้าย และล่างขวา : ห้องน้ำแบบต่างๆ ของอาคารบ้านเรือน 
237 
การทำห้องน้ำห้องส้วม
สุขภัณฑ์ที่ใช้ในห้องน้ำ มักประกอบด้วย อ่างล้างหน้าอ่างอาบน้ำ หรือที่อาบน้ำฝักบัวและที่นั่งถ่ายชนิดชักโครก นอกจากนั้น ยังมีกระจกเงาติดตั้งเหนืออ่างล้างหน้า ราวสำหรับแขวนผ้า ที่วางสบู่ และที่ใส่กระดาษชำระ พื้นห้องน้ำเป็นคอนกรีต เสริมเหล็กปูด้วยหินขัด หรือมิฉะนั้นก็ใช้กระเบื้องโมเสกชนิดเล็ก ผนังของห้องมักนิยมปูด้วยกระเบื้องเคลือบ ขนาด ๑๐ เซนติเมตร x ๑๐ เซนติเมตร หรือ ๑๕ เซนติเมตร x ๑๕ เซนติเมตร และปูสูงจากพื้นระยะ ๑.๕๐ เมตร น้ำชักโครกจะพาสิ่งสกปรกไหลไปยังบ่อเกรอะ และมีท่อต่อจากบ่อเกรอะไปยังบ่อซึม น้ำอาบ น้ำล้างหน้า จะไหลไปยังท่อน้ำทิ้ง ซึ่งจะต่อเข้ากับท่อระบายน้ำ ซึ่งระบายน้ำฝนต่อออกไปยังท่อระบายน้ำของถนนหน้าบ้าน
เพื่อความสะดวก ห้องน้ำชั้นบนมักจะถูกจัดไว้ให้ติดกับห้องนอน โดยมีประตูปิดระหว่างห้องทั้งสอง บ้านสองชั้นมักมีห้องน้ำอยู่ทั้งชั้นบนและชั้นล่าง ห้องน้ำต้องมีช่องแสงสว่าง และช่องระบายอากาศให้อากาศถ่ายเทได้
บ้านตามชนบทนิยมทำห้องน้ำและห้องส้วมแบบประหยัด เสียค่าใช้จ่ายน้อย ห้องน้ำและห้องส้วมบางบ้านก็จัดไว้ห้องเดียวกัน โดยมีผนังกั้นแยกส่วน บางบ้านจัดแยกไว้คนละห้องพื้นห้องน้ำและห้องส้วมจะต้องทำให้สูงกว่าระดับดินบริเวณบ้านทั้งนี้เพื่อให้น้ำที่ใช้ได้ไหลไปยังบ่อพักหรือบ่อเกรอะได้รวดเร็วไม่ค้างขังอยู่ในท่อ
เราทำพื้นห้องน้ำโดยใช้อิฐหักลงหนาประมาณ ๑๐ เซนติเมตร แล้วกระทุ้งให้แน่น ต่อจากนั้นก็ผสมคอนกรีตส่วนผสม ๑ : ๒ : ๔ เททับลงบนอิฐหัก ให้ความหนาของพื้นอยู่ระหว่าง ๘ เซนติเมตร ถึง ๑๐ เซนติเมตร ในการเทคอนกรีตบางครั้งก็นิยมผูกเหล็กเป็นตะแกรง โดยใช้เหล็กขนาดศูนย์กลาง ๖ มิลลิเมตรผูกระยะห่าง ๑๕ เซนติเมตร ถึง ๒๕ เซนติเมตร ทั้งสองข้าง วางตะแกรงเหล็กให้ต่ำจากผิวบนของคอนกรีตประมาณ ๒.๕ เซนติเมตร เหล็กเสริมที่ใส่นี้จะช่วยป้องกันมิให้พื้นคอนกรีตแตกร้าวเนื่องจากการขยายตัวและหดตัว ซึ่งเกิดจากการเปลี่ยนแปลงอุณหภูมิ บางบ้านอาจทำพื้นห้องน้ำโดยใช้ปูนทรายส่วนผสม ๑:๓ เทหนาประมาณ ๕-๘ เซนติเมตร ก็ใช้ได้ ผนังห้องน้ำมักจะใช้ฝาไม้ตีติดกับเคร่าฝา จะใช้ผนังกระเบื้องกระดาษก็ได้ภายในห้องจะต้องมีก๊อกน้ำอยู่อย่างน้อย ๑ ก๊อก และบางครั้งก็ติดตั้งฝักบัวอีกหนึ่งฝักสำหรับใช้อาบน้ำ ส่วนก๊อกน้ำนั้นใช้ประโยชน์ในการนำไปใช้ในการซักฟอกเสื้อผ้า หลังคาห้องน้ำมุงด้วยสังกะสีหรือกระเบื้องลอน
สำหรับห้องส้วมแบบประหยัดนั้น เขาจะขุดดินลงไปลึกประมาณ ๑.๐๐ เมตร ถึง ๑.๕๐ เมตร ให้มีความกว้างประมาณ ๘๐ เซนติเมตร ซึ่งโตพอฝังถังส้วมชนิดสี่เหลี่ยมหรือชนิดกลมได้ตั้งแต่ ๓ ถึง ๕ ถัง เรียงต่อกันจากก้นหลุมขึ้นมาบ่อที่กล่าวนี้เรียกว่า บ่อเกรอะ หลังจากขุดบ่อเกรอะแล้ว ช่างจะขุดบ่อซึมขึ้นมาอีกบ่อหนึ่ง โดยอยู่ใกล้กับบ่อเกรอะและมีขนาดไล่เลี่ยกันช่างปูนจะก่ออิฐโปร่งขึ้นภายในบ่อซึม สำหรับให้น้ำที่ต่อมาจากบ่อเกรอะมาถึงบ่อนี้ได้มีโอกาสซึมไปใต้ดินได้โดยทั่ว ท่อที่เชื่อมระหว่างบ่อเกรอะกับบ่อซึมนี้ อาจใช้ท่อเหล็กหรือท่อกระเบื้องกระดาษขนาดเส้นผ่านศูนย์กลางควรโตประมาณ ๑๐ เซนติเมตร ฝังให้ลึกจากดินประมาณ ๒๐ เซนติเมตร ถึง ๓๐ เซนติเมตรสำหรับบ่อซึมนั้นจะต้องทำฝาปิด ทั้งนี้เพื่อป้องกันมิให้เศษดินทรายตกลงไปในบ่อได้ บ่อเกรอะนั้นก็จะเป็นส่วนที่อยู่ภายในห้องส้วม มีที่นั่งถ่ายตั้งอยู่บนฝาบ่อซึ่งเจาะรูโตไว้ พื้นห้องส้วมก็สูงจากพื้นดินประมาณ ๒๐ เซนติเมตร ถึง ๓๐ เซนติเมตรส่วนที่นั่งถ่ายจะสูงจากพื้นห้องขึ้นไป ประมาณ ๒๐ เซนติเมตรเพื่อให้การรดน้ำสิ่งปฏิกูลในที่นั่งถ่ายเป็นไปโดยสะดวก ควรจะมีการเพื่อให้ก๊าซที่เกิดจากการหมักหมมของอุจจาระ ได้มีโอกาสลอดออกไปได้ ซึ่งจะเป็นการลดความดันของก๊าซในบ่อเกรอะ ทำให้น้ำที่เราราดไหลลงในบ่อเกรอะพร้อมอุจจาระได้สะดวก ภายในห้องส้วมจะมีที่ติดกระดาษชำระแขวนไว้ และมีโอ่งน้ำขนาดเล็กพร้อมขันตักน้ำชำระ
การติดตั้งท่อระบายน้ำ
น้ำที่ใช้ซักฟอกเสื้อผ้า ชำระร่างกาย ล้างถ้วยล้างชามรวมทั้งน้ำฝนที่ตกลงมาในบริเวณบ้าน จะต้องได้รับการระบายให้ออกไปยังท่อระบายน้ำสาธารณะ ซึ่งอยู่สองข้างของถนนที่ตัดผ่านหน้าบ้านของเรา เรามักสร้างบ่อพักน้ำเสียขึ้นชิดรั้วบ้านทางด้านติดถนน แล้ววางท่อระบายน้ำไว้โดยรอบบริเวณบ้าน โดยใช้ท่อโตประมาณ ๑๕ เซนติเมตร ถึง ๒๐ เซนติเมตร วางให้มีความลาดชัน ประมาณ ๑ : ๒๐๐ ถึง ๑ : ๕๐๐ และมีบ่อพักขนาดเล็กรับน้ำเป็นช่วงๆ ช่วงหนึ่งไม่ควรยาวเกิน ๖ เมตร บ่อพักรับน้ำนี้เป็นบ่อคอนกรีตหรือบ่อก่ออิฐโบกปูนก็ได้ ขนาดของบ่อมีขนาดกว้างยาว ประมาณ ๓๐ เซนติเมตร x ๔๐ เซนติเมตรก้นบ่อลึกประมาณ ๕๐ เซนติเมตร มีลักษณะเป็นรูปสี่เหลี่ยมรูปร่างคล้ายหีบ โดยมีฝาปิดบ่อพักเป็นรูปตะแกรงเหล็กรับน้ำผิวบนของฝาตะแกรงเหล็กอยู่ต่ำกว่าระดับดิน ๒-๕ เซนติเมตรเมื่อท่อระบายน้ำตันเพราะมีดินทรายเข้ามาอุด เขาก็จะเปิดฝาบ่อพักเพื่อโกยดินทรายในบ่อพักออก แล้วใช้ลวดหรือเหล็กเส้นขนาดเล็ก ปลายข้างหนึ่งผูกเศษผ้าหรือเศษกระสอบป่านแยงไล่ดินทรายที่เข้ามาอุดในท่อ อันเป็นเหตุให้น้ำระบายไหลไม่สะดวกเมื่อดินทรายหลุดออกไปหมดแล้ว น้ำเสียในท่อก็จะไหลได้สะดวกน้ำใช้ทั้งหลายจะไหลมาทางท่อน้ำทิ้งลงไปยังบ่อพักบ่อใดบ่อหนึ่งของท่อระบายน้ำที่วางไว้รอบบ้าน ฝนที่ตกลงยังบริเวณบ้าน
238 
บน : รางรับน้ำฝนและระบบการระบายน้ำเสีย 
ล่าง : เครื่องป้องกันไฟฟ้าลัดวงจร 
ก็จะไหลไปลงบ่อพักเช่นเดียวกัน แล้วจะไหลมารวมกันยังบ่อพักซึ่งอยู่ชิดรั้วด้านถนน จากนี้จึงต่อท่อระบายน้ำจากบ่อพักอันนี้ไปยังท่อระบายน้ำสาธารณะ
ในกรณีที่ไม่มีท่อระบายน้ำสาธารณะฝังหน้าบ้าน เราก็อาจจะต่อท่อน้ำทิ้งดังกล่าวให้ลงไปยังคู คลอง ที่พอจะระบายน้ำทิ้งได้โดยไม่ผิดกฎหมาย
ไฟฟ้าที่ใช้ในบ้าน
เมื่อการก่อสร้างตัวบ้านเสร็จเรียบร้อยแล้ว เจ้าของบ้านจะต้องไปติดต่อที่การไฟฟ้านครหลวง หรือการไฟฟ้าส่วนภูมิภาคของเขตนั้นๆ เพื่อขออนุญาตใช้ไฟฟ้า เจ้าหน้าที่ของการไฟฟ้าจะมาตรวจสอบการวางสายไฟในอาคาร ดูขนาดของสายไฟ ดวงโคม และจุดต่างๆที่ต้องใช้ไฟ ว่าเป็นไปตามมาตรฐานของการไฟฟ้าหรือไม่ เมื่อทุกอย่างเรียบร้อยแล้วทางการไฟฟ้าก็จะนำมิเตอร์ไฟฟ้า ซึ่งมีขนาดเพียงพอกับปริมาณไฟฟ้าที่จะขอใช้มาติดยังเสาไฟฟ้าซึ่งปักอยู่หน้าบ้าน โดยผู้ขออนุญาตใช้ไฟเป็นผู้เสียค่าใช้จ่าย ในการขออนุญาต เมื่อทำการต่อสายเข้าบ้านและได้สับสวิตช์ซึ่งอยู่ภายในตัวบ้านแล้ว บ้านนั้น ก็จะมีไฟฟ้าใช้ได้
การเดินสายไฟในบ้าน และการติดตั้งดวงโคม ฟิวส์ และปลั๊กเสียบสวิตช์ไฟต่างๆนับเป็นสิ่งสำคัญมาก ถ้ามีการใช้ไฟฟ้ามากผิดปกติ เช่น ในกรณีที่ใช้สายไฟฟ้าขนาดเล็ก แต่ทางบ้านได้นำเครื่องใช้ไฟฟ้าขนาดใหญ่ เช่น เครื่องหุงต้มไฟฟ้าเตารีดไฟฟ้า เครื่องปรับอากาศ ตู้เย็น พัดลมหลายๆ อันใช้พร้อมๆกัน กระแสไฟฟ้าจะไหลเข้ามาตามสายอย่างมาก ทำให้สายไฟเกิดร้อนจัด เป็นเหตุให้ฉนวนหุ้มสายเสื่อม ใช้การไม่ได้ อันตรายจะเกิดขึ้นเมื่อสายไฟมาแตะกัน ทำให้เกิดวงจรลัด (short circuit) หรือที่เรียกว่า ไฟช็อต เป็นเหตุให้กระแสไฟจำนวนมากมายไหลเข้ามาในบ้านหลังนั้น ซึ่งอาจเป็นเหตุให้เกิดเพลิงไหม้ในบ้านหลังนั้นได้ เพื่อป้องกันมิให้กระแสไฟฟ้าเข้าสู่บ้านมากเกินไปจนเป็นเหตุให้เกิดอันตรายดังกล่าว ทุกบ้านจะต้องติดตั้งสวิตช์ไฟตัดตอนพร้อมทั้งกลักฟิวส์ หรือสวิตช์อัตโนมัติ (circuit breaker)เมื่อเกิดกระแสไฟฟ้าเข้าบ้านผิดปกติ หรือในกรณีที่เกิดวงจรลัด กระแสไฟจำนวนมาก จะไหลผ่านกลักฟิวส์ เกิดร้อนละลายขาดออกจากกัน กระแสไฟก็จะหยุดไหลเข้าในบ้านหลังนั้นทันที
ในเขตกรุงเทพมหานคร การไฟฟ้านครหลวงได้จ่ายกระแสไฟฟ้าให้ประชาชน โดยอาศัยกระแสไฟฟ้าที่ได้มาจากเครื่องกำเนิดไฟฟ้า ที่ตั้งอยู่ ณ ตำบลต่างๆ เช่น ที่สถานีจ่ายไฟย่อยบางกรวย ธนบุรี โรงจักรพลังไอน้ำพระนครเหนือ โรงจักรพลังไอน้ำพระนครใต้ โรงจักรพลังไอน้ำสามเสน และโรงจักรดีเซลตามที่ต่างๆ รวมทั้งพลังไฟฟ้าจากเครื่องกำเนิดไฟฟ้าที่ติดตั้งควบกับกังหันน้ำ ณ เขื่อนภูมิพล จังหวัดตาก เขื่อนสิริกิติ์ จังหวัดอุตรดิตถ์ เขื่อนศรีนครินทร์ จังหวัดกาญจนบุรี กระแสไฟฟ้าจากเขื่อนต่างๆ จะถูกส่งมาตามสายส่งศักย์สูง ซึ่งขึงตึงอยู่บนหอคอย (pylon) วางเป็นระยะๆ จากจังหวัดดังกล่าวลงมาผ่านกรุงเทพมหานคร และเลยลงไปยังจังหวัดบางจังหวัดทางภาคใต้ของประเทศ แรงดันไฟฟ้าจากเขื่อนจะถูกยกขึ้นจนสูงถึง ๒๓๐,๐๐๐ โวลต์ โดยใช้หม้อแปลงไฟขึ้น (step-up transformer) และได้ส่งพลังงานไฟฟ้า จากเขื่อนภูมิพล ลงมายังกรุงเทพมหานคร โดยมีสถานีย่อย (sub-station) ๕ แห่ง ที่นครสวรรค์ อ่างทอง พระนครเหนือ บางกะปิ และบางกอกน้อย ที่สถานีย่อยนี้
239 
แรงดัน ๒๓๐,๐๐๐ โวลต์ จะถูกลดลงมาเหลือ ๖๙,๐๐๐ โวลต์ การสร้างสถานีย่อยนี้ เพื่อจ่ายไฟฟ้าให้แก่ประชาชนในจังหวัดต่างๆ โดยลดแรงดันให้เป็น ๑๑,๐๐๐ โวลต์ การลดแรงดันไฟฟ้ากระทำโดยใช้หม้อแปลงไฟลง (step-down transformer) กระแสไฟฟ้าที่มีแรงดัน ๑๑,๐๐๐ โวลต์ ก็จะถูกส่งไปตามสายไฟ ซึ่งขึงบนเสาคอนกรีตแต่ละเสาปักห่างเป็นระยะทางประมาณ ๕๐ เมตรเมื่อเข้าเขตที่มีอาคารบ้านเรือน การไฟฟ้าจะติดตั้งหม้อแปลงไฟลงอีกชุดหนึ่ง เพื่อลดแรงดันไฟฟ้าที่สูง ๑๑,๐๐๐ โวลต์ ลงมาเหลือเพียง ๒๒๐ โวลต์ อันเป็นแรงดันไฟฟ้าสำหรับใช้ตามบ้านเรือนทั่วไป
น้ำประปาที่ใช้ในบ้าน
น้ำประปาที่ส่งไปให้เราใช้ตามอาคารบ้านเรือน จัดเป็นน้ำที่สะอาด ไม่มีเชื้อโรค หรือแร่ธาตุที่จะเป็นอันตรายแก่ร่างกายเจือปนอยู่ ใช้เป็นน้ำรับประทาน ล้างภาชนะที่ใช้ปรุงและใส่อาหาร นอกจากนั้น ยังใช้เป็นน้ำสำหรับอาบและใช้ซักฟอกเสื้อผ้าอีกด้วย
พระบาทสมเด็จพระจุลจอมเกล้าเจ้าอยู่หัวได้ทรงจัดตั้งการประปากรุงเทพฯ ขึ้นในรัชสมัยของพระองค์ โดยขุดคลอง ประปาจากตำบลรังสิตมายังตำบลสามเสน ซึ่งเป็นที่ตั้งของโรงกรองและโรงสูบน้ำของการประปาปัจจุบันนี้ หลังรัชสมัยของพระองค์ ได้มีการจัดสร้างการประปาขึ้นตามต่างจังหวัดทุกจังหวัด การประปาในต่างจังหวัดอยู่ภายใต้การดูแลของการประปาส่วนภูมิภาค ส่วนการประปาในเขตกรุงเทพมหานครขึ้นอยู่ กับการประปานครหลวง น้ำประปาที่ใช้บริโภคได้จะต้องมีคุณสมบัติดังต่อไปนี้ คือ
๑. คุณสมบัติทางกายภาพ ไม่มีสี กลิ่น รส
๒. คุณสมบัติทางเคมี ไม่มีแร่ธาตุต่างๆ ที่เป็นอันตรายแก่ชีวิตมนุษย์ปนอยู่ในน้ำ แร่ธาตุเหล่านี้อาจเป็นได้ทั้งสารอินทรีย์ และสารอนินทรีย์ เช่นที่เป็นสาเหตุให้เกิดเป็นน้ำกระด้าง
๓. คุณสมบัติทางชีววิทยา ไม่มีสิ่งที่มีชีวิตดำรงชีพอยู่ในน้ำเช่น พวกบัคเตรี ไวรัส ตลอดจนเชื้อโรคต่างๆ อาจเป็นอันตรายต่อชีวิตของคนและสัตว์ที่ใช้บริโภค
กรรมวิธีในการทำน้ำประปา
แยกได้เป็นขั้นๆ ดังต่อไปนี้
๑. การจัดหาน้ำดิบ น้ำดิบอาจหาได้โดยการสร้างอ่างเก็บน้ำธรรมชาติขึ้น เพื่อใช้กักเก็บน้ำฝนที่ตกลงมาในบริเวณอ่างเก็บน้ำ และจากลำน้ำที่ไหลลงอ่างเก็บน้ำ ในการสร้างเขื่อนกั้นน้ำปิดทางไหลของน้ำในแม่น้ำลำคลอง ก็จะทำให้เกิดอ่างเก็บน้ำ ขึ้นหน้าเขื่อน น้ำที่อยู่ในอ่างเก็บน้ำนี้ เราเรียกว่า น้ำดิบ ซึ่งยังใช้บริโภคไม่ได้ วิศวกรจะฝังท่อลอดใต้เขื่อนไว้ และโผล่ปาก
: อ่างเก็บน้ำธรรมชาติ 
240 
: คลองประปาสำหรับนำน้ำดิบมายังโรงกรองน้ำ 
ท่อไว้หน้าเขื่อนภายในบริเวณอ่างเก็บน้ำ ต่อไป
ในกรณีที่มิอาจสร้างอ่างเก็บน้ำได้ ก็อาจใช้น้ำจากแม่น้ำมาทำน้ำประปาได้ การนำน้ำจากแม่น้ำต้องเลือกที่ตั้งซึ่งควรจะอยู่ไกลจากปากแม่น้ำให้มาก ทั้งนี้เพื่อมิให้ความเค็มของน้ำทะเลซึมแผ่ไปถึงได้ และน้ำแม่น้ำในบริเวณนั้นต้องไม่สกปรก (polluted) จนไม่อาจทำให้ใสสะอาดได้โดยวิธีธรรมดา โรงงานอุตสาหกรรมที่อยู่บริเวณฝั่งแม่น้ำ ซึ่งผ่านน้ำเสียที่ใช้ในการอุตสาหกรรมลงสู่แม่น้ำโดยตรงก็จะทำให้แม่น้ำสกปรกได้ง่าย อนึ่งน้ำที่มาจากท่อระบายน้ำทิ้งซึ่งอยู่สองข้างบริเวณถนน ถ้าน้ำเสียดังกล่าวไหลไปสู่แม่น้ำ ก็จะทำให้แม่น้ำ ในบริเวณนั้นเสียได้แล้วก็ทำการติดตั้งโรงสูบน้ำและขุดคลอง ประปาจากโรงสูบน้ำมายังโรงกรองน้ำ
คลองประปานี้จะทำหน้าที่เป็นอ่างเก็บน้ำขนาดย่อม น้ำดิบที่ไหลในคลองประปาจะไหลช้ามากประมาณอัตราเร็ว ๐.๕ - ๑.๕ เมตร ต่อวินาที
๒. การทำน้ำดิบให้เป็นน้ำประปา เนื่องจากน้ำดิบที่ได้จากแม่น้ำไม่เพียงพอแก่การทำน้ำประปา การประปานครหลวงจึงจำเป็นต้องสูบน้ำบาดาล ที่อยู่ในชั้นทะเลทรายลึกประมาณ ๒๐๐ เมตร ในบริเวณกรุงเทพมหานครขึ้นมาใช้ น้ำที่ได้นี้เป็นน้ำบริสุทธิ์ ใสสะอาดไม่มีเชื้อโรค หรือแร่ธาตุที่เป็นพิษต่อร่างกาย จึงมักส่งต่อเข้าท่อประปาโดยไม่ต้องผ่านถังตกตะกอน และถังกรองขั้นนี้เป็นการผ่านน้ำดิบให้เข้าไปยังถังที่มีชื่อว่า ถังตกตะกอน (clarifier) ภายในถังนี้ เขาฉีดน้ำยาที่มีสารส้ม เป็นส่วนผสมให้เข้ามาปนกับน้ำดิบในอัตราส่วนพอเหมาะ สารเคมีจำพวกสารส้มจะไปทำปฏิกิริยาแยกเอาตะกอนซึ่งทำให้น้ำขุ่นสกปรกออกเป็นก้อนที่เรียกว่า ก้อนตะกอน (floc) น้ำกับก้อนตะกอนที่แยกออกมาแล้วจะไหลไปยังถังกรอง (filter) ในถังกรองมีชั้นทราย และกรวดรวมกันอยู่หลายชั้น เริ่มแต่ชั้นทรายขนาดกลาง และทรายหยาบ ต่อจากนั้นเป็นชั้นของกรวดเม็ดเล็กเม็ดปานกลาง และเม็ดโต ทรายและกรวดจะช่วยกรองตะกอนน้ำที่ไหลผ่านชั้นของกรวดจะเป็นน้ำใส น้ำใสจะไหลจากบ่อกรองไปยังถังพักน้ำใส ซึ่งเป็นบ่อถังทำด้วยคอนกรีตเสริมเหล็กหลายๆ ถังต่อพ่วงกัน น้ำในตอนนี้จัดได้ว่าใสแลดูสะอาด แต่อาจจะมีเชื้อโรคที่เป็นอันตรายเจือปนอยู่ได้ ดังนั้น ก่อนที่จะสูบน้ำใสนี้ออกให้ประชาชนใช้ การประปาจะจัดการใส่ก๊าซคลอรีนหรือผงเคมีที่จะให้ก๊าซคลอรีน ในอัตราส่วนที่น้อยมากลงในน้ำใสเพื่อฆ่าเชื้อโรคดังกล่าว จากนี้ก็สามารถจะสูบน้ำออกจ่ายให้ประชาชนใช้บริโภคได้
ท่อน้ำประปาที่ออกจากโรงสูบน้ำของการประปาเป็นท่อขนาดใหญ่ บางท่อมีเส้นผ่านศูนย์กลางโตถึง ๑ เมตร ท่อ
241 
ดังกล่าวนี้เขาฝังไว้ข้างถนนจมลึกจากระดับถนนประมาณ ๑ เมตรถึง ๒ เมตร จากท่อใหญ่ก็มีท่อซอยซึ่งมีเส้นผ่านศูนย์กลางเล็กลงตามลำดับ ท่อดังกล่าวนี้จะแยกเข้าตามถนนสายเล็กลงมาเข้าตามซอย ตามตรอก
บนซ้าย : ถังกรองน้ำที่มีทรายเป็นชั้นกรองรับน้ำจากถังตกตะกอน 
บนขวา : ถังตกตะกอนที่น้ำดิบจะเข้าผสมกับสารส้ม และตะกอนจะตกในถังนี้ 
ล่างซ้าย : ก่อนจะสูบส่งน้ำเข้าท่อ จะจ่ายคลอรีนผสมกับน้ำเพื่อฆ่าเชื้อโรคก่อนถึงบ้านเรือน 
ล่างขวา : แผนภาพแสดง การทำน้ำประปาจากน้ำดิบ ซึ่งสูบจากแม่น้ำเข้าสู่คลองประปาและโรงกรองน้ำ 
242 
: แผนภาพด้านตัดขวางของบ่อบาดาลแสดงชั้นทรายที่มีน้ำบาดาล 
บางตำบลของกรุงเทพมหานครได้น้ำประปามาจากการดูดน้ำบาดาลที่อยู่ในชั้นของทรายซึ่งเก็บน้ำได้ปริมาณมาก ดังนั้นบ่อบาดาลที่ขุดลึก ๑๕๐ ถึง ๒๐๐ เมตร ก็จะได้น้ำบาดาลที่เป็นน้ำบริสุทธิ์ใสสะอาด แม้ว่าในบางครั้งจะมีทรายละเอียดจำนวนเล็กน้อยเจือปนอยู่ แต่ก็ไม่มีเชื้อโรคปะปนอยู่ หลังจากที่ได้ตรวจดูคุณภาพของน้ำแล้ว ไม่พบสารหรือแร่ธาตุที่เป็นพิษต่อร่างกายละลายเจือปนอยู่ก็จัดเป็นน้ำที่ใช้บริโภคได้
การประปากรุงเทพฯ และการประปาส่วนภูมิภาค ได้ขุดบ่อน้ำบาดาลตามจังหวัดต่างๆ ขึ้นปีละหลายสิบบ่อ เมื่อสูบน้ำบาดาลขึ้นมาแล้ว ก็จะส่งต่อเข้าในท่อประปาเลยทีเดียว บ่อน้ำบาดาลดังกล่าวนี้ เมื่อได้สูบใช้ไปนานวันเข้า ปริมาณน้ำที่ได้ก็จะลดลง ทั้งนี้ เพราะมีทรายหลายขนาดถูกเครื่องสูบน้ำดูดติดกับน้ำเข้ามาด้วย ทรายเหล่านี้จะอุดรูตะแกรงที่รับน้ำ ทำให้ปริมาณน้ำที่สูบได้ลดน้อยลงทุกที ปกติทางการประปาจะใช้วิธีล้างตะแกรงให้ทรายที่อุดรูหลุดออก โดยหยุดสูบน้ำขึ้น แล้วสูบน้ำที่ได้จากที่อื่นพ่นลงไปด้วยความดันสูง หรือมิฉะนั้นก็ใช้เป่าอากาศกลับลงไปใต้ดิน เพื่อให้น้ำและลมที่เป่านี้เข้าไล่เม็ดทราย และสิ่งสกปรกที่อุดรูตะแกรงให้หลุดออกไป เมื่อดูดน้ำขึ้นมาใหม่ก็จะได้น้ำที่มีปริมาณเพิ่มขึ้นได้
เมื่อเราปลูกสร้างอาคารเสร็จเรียบร้อยแล้ว ต้องไปติดต่อขออนุญาตจากการประปาเพื่อให้ต่อท่อประปาแยกท่อใหญ่มาเข้าบ้านเรา ในการต่อท่อประปาเข้าบ้าน การประปาจะติดตั้งมาตรวัดน้ำให้ด้วย สำหรับการต่อท่อน้ำซึ่งอยู่ภายในบ้านนั้น เป็นหน้าที่ของเจ้าของบ้านจะต้องทำการเดินท่อเอง
เมื่อเราต่อท่อภายในบ้านเข้ากับมาตรวัดน้ำและเปิดประตูน้ำ (Valve) ให้น้ำไหลเข้าบ้านได้แล้ว น้ำจะไหลผ่านมาตรวัดน้ำทำให้เข็มหมุนชี้จำนวนปริมาณของน้ำที่ไหลผ่านมาตร การประปาได้ใช้มาตรวัดน้ำเป็นเครื่องชี้ สำหรับการเก็บเงินค่าใช้น้ำของแต่ละบ้าน
เนื่องจากน้ำประปาที่การประปาจ่ายให้ประชาชนอาจมีทรายละเอียดปนอยู่เล็กน้อย ทรายดังกล่าวนี้เมื่อไหลผ่านมาตรวัดน้ำหลายๆ ครั้ง จะทำให้มาตรเกิดการสึกหรอ และทรายบางส่วนไปตกตะกอนหรือไปขัดในมาตร ทำให้เข็มมิอาจหมุนได้สะดวก มาตรวัดน้ำบางเครื่องจึงใช้ได้ไม่ทนทาน บางเครื่องใช้ได้เพียง ๒-๓ เดือนก็เสีย ต้องเปลี่ยนใหม่ หรือต้องนำไปล้างและซ่อมให้ใช้ได้ ต่างประเทศบางแห่งเลิกใช้มาตรวัดน้ำกันแล้ว และเก็บค่าน้ำโดยพิจารณาจากจำนวนผู้ใช้น้ำที่อาศัยอยู่ในบ้านเรือนแต่ละหลังนั้นเอง
เชื้อเพลิงที่ใช้ในบ้าน
คนไทยนิยมใช้ถ่านไม้และฟืนเป็นเชื้อเพลิงประจำบ้านมาแต่โบราณกาลแล้ว ถ่านไม้มีลักษณะพิเศษดีกว่าฟืน คือ ให้ควันน้อย และมีค่าความร้อนของเชื้อเพลิงสูงกว่า ถ่านไม้ได้มาจากการเผาฟืนในที่จำกัด โดยมิให้อากาศเข้าไปผสมได้ มิฉะนั้นจะเกิดเป็นเถ้าหมด
พืชที่ใช้เผาทำถ่านนั้นได้มาจากไม้ประเภทไม้เบญจพรรณซึ่งขึ้นอยู่ตามป่า และไม่มีคุณค่าพอในการนำมาสร้างบ้านพักอาศัย ถ่านที่ใช้ในการหุงต้มนี้ เขาจะจัดใส่ถุงกระดาษกระชุ หรือกระสอบ วางขายตามร้านขายของชำทั่วไป
เนื่องจากประชากรของเราได้เพิ่มสูงมากขึ้นทุกๆ ปีไม้ทั้งหลายที่อยู่ตามป่าก็เริ่มจะหายากขึ้น และป่าบางเขตก็เป็นป่าสงวนซึ่งห้ามมิให้มีการตัดไม้ เมื่อเป็นเช่นนี้ จึงเกิดความจำเป็น
243 
ซ้าย : แผนภาพแสดงระดับของบ่อบาดาลและชั้นทรายที่มีน้ำใต้ดินไหลผ่าน 
ขวา : ถ่านไม้เป็นเชื้อเพลิงที่นิยมใช้มาแต่โบราณ 
ที่ต้องหาเชื้อเพลิงชนิดอื่นมาใช้ในการหุงต้ม เพื่อเป็นการชดเชยถ่านไม้ซึ่งนับวันจะมีปริมาณลดลง เชื้อเพลิงที่ได้มีการริเริ่มนำมาใช้ และบัดนี้เริ่มใช้กันแพร่หลายในเขตนครหลวงและตามต่างจังหวัด ได้แก่ ก๊าซเชื้อเพลิง
ก๊าซที่ใช้ในการหุงต้มนี้เป็นผลพลอยได้จากการกลั่นน้ำมันดิบ เพื่อให้ได้น้ำมันเบนซิน น้ำมันก๊าดและน้ำมันดีเซลตลอดจนน้ำมันเตา จาระบี และยางแอสฟัลต์
กรรมวิธีที่ใช้แยกก๊าซออกจากน้ำมันดิบ
ก๊าซที่เราใช้เป็นเชื้อเพลิงกันอยู่ในปัจจุบันนี้ ได้มาจากการแยกส่วนน้ำมันต่างชนิดออกจากน้ำมันดิบ โดยกระบวนการต้มกลั่น น้ำมันดิบนี้บางครั้งเราก็ เรียกว่า น้ำมันปิโตรเลียม ปกติน้ำมันปิโตรเลียมมีลักษณะเป็นของเหลวที่ข้นทึบ มีสีค่อนข้างดำแต่บางครั้งอาจมีสีอ่อนและข้นน้อยกว่า
การแยกส่วนประกอบน้ำมันดิบออกจากกัน ทำโดยใช้ความร้อน ทำให้น้ำมันดิบกลายเป็นไอ เมื่อไอระเหยเย็นลงก็จะกลับเป็นของเหลวที่อุณหภูมิต่างๆ เนื่องด้วยส่วนประกอบของน้ำมันดิบมีจุดเดือดต่างกัน ดังนั้น การกลั่นน้ำมัน โดยวิธีเพิ่มอุณหภูมิจึงสามารถแยกส่วนประกอบของน้ำมันออกจากกันได้
เตาสำหรับต้มกลั่นประกอบด้วยถังเหล็กบรรจุน้ำมันดิบเมื่อน้ำมันดิบได้รับความร้อน ส่วนประกอบของน้ำมันดิบจะเดือดและระเหยเป็นไอก่อนหลังเป็นลำดับ กล่าวคือ ก๊าซและน้ำมันแก๊สโซลีนจะระเหยออกมาก่อน เมื่อน้ำมันดิบได้รับความร้อนและอุณหภูมิสูงมากขึ้น ส่วนประกอบที่เรียกว่าน้ำมันก๊าด (kerosene) ก็จะระเหยออกมา เมื่อไอระเหยเย็นลงจะได้น้ำมันก๊าด เมื่อเตายิ่งร้อนแรงขึ้น ส่วนประกอบอื่นๆ ของน้ำมันดิบก็จะแยกออกไป ส่วนหนึ่งเป็นน้ำมันข้นใช้หล่อลื่นเครื่องจักรอีกส่วนหนึ่งกลายเป็นน้ำมันประเภทจาระบี (grease) หรือน้ำมันไขสำหรับใช้อัดฉีดล้อรถ และส่วนที่มีการเคลื่อนที่ของเครื่องจักรในขั้นสุดท้ายก็จะเหลือกากเหนียวสีดำอยู่ในหม้อกลั่น กากนี้เรียกว่า ยางมะตอย หรือยางแอสฟัลต์
ในปัจจุบันนี้ ประเทศไทยมีโรงกลั่นน้ำมันที่ทันสมัยประกอบด้วยถังมหึมา และหอสูงจำนวนมากเชื่อมถึงกันโดยท่อเหล็กที่มีความยาวและขนาดต่างๆ โรงกลั่นนี้จะให้ความร้อนแก่น้ำมันดิบได้อย่างเต็มที่ และยังนิยมใช้ความดันสูง และใช้สารเคมีภัณฑ์หลายชนิดในการกลั่น และทำให้ไอระเหยเย็นตัวลง
244 
: แผนภาพแสดงชั้นหินโก่ง ซึ่งมีก๊าซ น้ำมันดิบ และน้ำเค็มแทรกอยู่ในช่องว่างของทรายและหิน 
วิธีการที่ทันสมัยในปัจจุบันซึ่งใช้ในการกลั่นน้ำมันดิบให้เป็นน้ำมันชนิดต่างๆ นั้นใช้เตาแยกส่วนน้ำมัน ซึ่งเป็นเตาเหล็กรูปทรงกระบอก เตาบางเตามีเส้นผ่านศูนย์กลางถึง ๔ เมตรและสูงถึง ๓๐ เมตร ภายในเตามีถาดเป็นรูปแผ่นเหล็กวางเป็นขั้นตามแนวนอนอยู่ตามระดับต่างๆ กัน ตั้งแต่ใกล้ส่วนบนสุดของเตามาจนถึงส่วนล่าง ชั้นต่างๆ นี้มีรูเจาะไว้เพื่อให้ไอน้ำมันสามารถลอยสูงขึ้นไปจนถึงยอดเตาได้ ภายในเตาแยกส่วนน้ำมันดิบ (fractionhationg tower) นี้ได้รับความร้อนไม่เท่ากัน ส่วนล่างสุดของเตาจะร้อนจัดและจะร้อนน้อยลงตามระดับที่สูงขึ้นใกล้กับส่วนบนของเตา
เมื่อสูบน้ำมันดิบไปยังตอนล่างของเตาแยกส่วนน้ำมันส่วนประกอบต่างๆ ในน้ำมันดิบจะเดือด และจะระเหยเป็นไอผ่านรูของถาดจากชั้นล่างๆ ขึ้นไปยังเตาชั้นบน เมื่อไอเหล่านี้ลอยสูงขึ้นจนถึงระดับที่อุณหภูมิภายในเตาแยกส่วนอยู่ต่ำกว่าจุดเดือดของส่วนประกอบชนิดใดชนิดหนึ่ง ส่วนประกอบชนิดนั้นก็จะกลั่นตัว หรือบางทีก็เรียกว่า ควบแน่นเป็นของเหลวตกอยู่ในถาด ไอที่เกิดจากของเหลวที่มีจุดเดือดต่ำกว่าอุณหภูมิของชั้นล่าง ก็ยังคงลอยสูงขึ้นไป และจะไปกลั่นตัวเป็นของเหลวในชั้นบนๆ
รูของถาดต่างๆ ซึ่งวางตามแนวนอนในเตามีลักษณะดังในภาพ
ฝาครอบจะบังคับให้ไอน้ำมันต้องลอดผ่านของเหลวที่กลั่นตัวอยู่ตามชั้นต่างๆ และจะช่วยให้ไอน้ำมันกลั่นตัวในชั้นดังกล่าวมากขึ้น ในกรณีที่เกิดการกลั่นตัวมากในชั้นใดชั้นหนึ่งของเหลวที่เกิดก็จะหกล้นจากถาดบนลงไปยังถาดล่าง และแล้วก็จะถูกเผากลายเป็นไอลอยขึ้นชั้นบนๆ เพื่อไปกลั่นตัวซ้ำใหม่อีก
โดยวิธีการดังกล่าวนี้ ส่วนประกอบต่างๆ ของน้ำมัน
245 
ดิบก็จะแยกตัวออกจากน้ำมันดิบเดือดเป็นไอ และไอนี้จะกลั่นตัวอยู่ตามถาดของชั้นต่างๆ ภายในเตาแยกส่วนน้ำมัน น้ำมันต่างๆ ที่กลั่นตัวนี้จะไหลไปตามท่อ ซึ่งติดตั้งไว้คอยรับน้ำมันที่กลั่นได้ตามชั้นต่างๆ ไอที่ลอยสูงขึ้นไปจนใกล้ยอดบนของเตาเราเรียกว่าไอของส่วนประกอบชนิดเบา ส่วนไอที่กลั่นตัวเป็นของเหลวอยู่ในถาดตอนล่างๆ ของเตาเป็นส่วนประกอบชนิดหนัก ส่วนประกอบที่เบาที่สุดซึ่งออกมาจากยอดสุดของเตาได้แก่ ก๊าซที่เรานำมาใช้เป็นเชื้อเพลิงในการหุงต้ม โดยอัดใส่ถังด้วยความดันสูง ก๊าซที่เกิดขึ้นนี้อาจจะนำกลับมาใช้เป็นเชื้อเพลิงสำหรับเผาเตาที่ใช้แยกส่วนน้ำมันดิบเองก็ได้
ก๊าซที่ใช้ตามบ้านนั้นจะถูกบรรจุไว้ในถังเหล็กรูปทรงกระบอกด้วยความดันสูง ถังเหล็กมีหลายขนาด แต่ที่ใช้ตามบ้านพักอาศัยมักจะเป็นถังขนาดกลาง บรรจุก๊าซคิดเป็นน้ำหนัก ๑๔ กิโลกรัม สำหรับการใช้ก๊าซจากถังดังกล่าว ผู้ใช้จะต้องต่อ
ซ้าย : ก๊าซที่ใช้ภายในบ้าน เตาก๊าซและถังก๊าซ 
ขวา: แผนภาพเตาแยกส่วนน้ำมัน
246 
ซ้าย : ก๊าซธรรมชาติที่ใช้เป็นเชื้อเพลิงในการผลิตกระแสไฟฟ้า 
ขวา : รั้วและประตูบ้าน 
ท่อทองแดง ท่อยาง หรือท่อพลาสติกจากถังไปยังหัวเตาก๊าซที่หัวถังจะมีปุ่มพลิกสำหรับเปิดปิดก๊าซในถังให้ออกไปตามท่อทองแดง นอกจากนั้น ที่หัวเตาก๊าซยังมีปุ่มปิดเปิดใช้บังคับการไหลของก๊าซได้อีกชั้นหนึ่ง เวลาจะติดเตา ผู้ใช้อาจจุดไม้ขีดไฟ แล้วยื่นไปรอไว้ที่หัวเตา ในขณะเดียวกันก็รีบเปิดปุ่มที่หัวเตาให้ก๊าซได้พุ่งออกไปพบกับไฟที่จุดรอไว้ ก๊าซก็จะลุกติดไฟให้เปลวไฟสีน้ำเงินและให้ความร้อนออกมา เตาบางชนิดมีเครื่องจุดไฟในตัว เมื่อเปิดปุ่มบังคับของหัวเตาใด ไฟก็จะลุกติดที่หัวเตานั้นได้เอง เมื่อต้องการจะเลิกใช้ก็หมุนปุ่มบังคับไปยังตำแหน่งปิด ก๊าซก็จะหยุดไหลมายังหัวเตาและไฟที่เตาก็จะดับทันที
การใช้ก๊าซเป็นเชื้อเพลิงนี้ให้ความสะดวกแก่ผู้ใช้ยิ่งกว่าเตาถ่านมาก ผู้ที่จะติดเตาไม่ต้องไปหาเศษฟืน ขี้ไต้ สำหรับจุดนำการติดไฟของถ่าน ในขณะที่ก๊าซติดไฟก็ไม่เกิดควันหรือ เขม่ามากมายเหมือนเตาถ่าน ห้องครัวซึ่งใช้ปรุงอาหารก็จะรักษาให้สะอาดได้ง่าย เพราะไม่มีเศษเถ้าถ่าน เขม่าจับติดผนังหรือตกลงที่พื้นในห้องครัว
ในต่างประเทศบางแห่งก็มีการสร้างโรงผลิตก๊าซโรงใหญ่ เป็นศูนย์กลางแล้วต่อท่อขนาดต่างๆ จากโรงผลิตไปยังอาคารบ้านเรือน เช่นเดียวกับการวางท่อประปาจากโรงสูบน้ำไปยังบ้านพักอาศัย บ้านที่มีท่อก๊าซต่อไปถึงจะต้องติดตั้งมาตรวัดก๊าซ (gas meter) สำหรับวัดอัตราการใช้ก๊าซของบ้านหลังนั้นทำนองเดียวกับการวัดอัตราการใช้น้ำประปา
การทำรั้วและประตูบ้าน
การก่อสร้างรั้วและประตูบ้านนั้นจะทำก่อนหรือหลังการก่อสร้างตัวบ้านก็ได้ ส่วนมากนิยมทำขึ้นเมื่อการก่อสร้างตัวบ้านแล้วเสร็จเป็นส่วนใหญ่ คงเหลือแต่งานทาสีรั้วบ้านอาจใช้รั้วลวดหนาม รั้วลวดตาข่าย รั้วไม้ รั้วสังกะสี หรือรั้วคอนกรีตบล็อกซึ่งนั่งบนคานคอดินคอนกรีตเสริมเหล็ก โดยปกติรั้วจะมีความสูงประมาณ ๒ เมตรขึ้นไป นอกจากรั้วบ้านจะมีไว้เพื่อแสดงขอบเขตของบ้านแล้ว ยังเป็นส่วนป้องกันโจรผู้ร้ายมิให้เข้าถึงตัวเรือนใหญ่ได้โดยง่าย
ประตูบ้านมักทำด้วยไม้หรือเหล็ก บางบ้านใช้ประตูเหล็กบานใหญ่สองบาน เปิดกว้างให้รถยนต์เข้าออกได้ แล้วยังมีประตูบานเล็กอยู่ติดกับประตูใหญ่ข้างใดข้างหนึ่ง สำหรับให้คนเดินเข้าออกได้โดยไม่ต้องเปิดประตูใหญ่ ทั้งประตูใหญ่และประตูเล็กจะติดกลอนและกุญแจไว้พร้อม
บ้านทุกประเภทควรได้รับการดูแลรักษาซ่อมแซมส่วนที่ชำรุด และตกแต่งบริเวณอยู่เสมอ เช่น การทำสนามหญ้า จัดปลูกต้นไม้ ทั้งไม้ประดับ ไม้ผล และพืชผักสวนครัว เมื่อปลูกแล้วก็ต้องตกแต่ง ดูแลรักษา ได้แก่ การใส่ปุ๋ย รดน้ำ พรวนดินและฉีดยาฆ่าแมลงเป็นครั้งคราว ต้นไม้เป็นทั้งเครื่องประดับบ้านที่สวยงามเป็นธรรมชาติ ให้ทั้งความร่มรื่นชื่นใจ ทั้งยังอาจให้ใบ ดอก ผลที่เป็นประโยชน์แก่เราอีกด้วย
การดูแลรักษาบ้านเรือนให้สะอาดและถูกสุขอนามัยนับว่าเป็นสิ่งสำคัญมาก สำคัญไม่น้อยกว่าการปลูกสร้างบ้านขึ้นมาเพราะตัวบ้านที่ใหญ่โต สวยงาม ประดับด้วยเครื่องเรือนราคาแพงจะอยู่สุขสบายมิได้ ถ้าในบ้านและบริเวณบ้านสกปรกรกรุงรังมีกลิ่นเหม็น มีขยะมูลฝอยหมักหมม หรือมีน้ำเน่าขังเป็นหลุมเป็นบ่อ
บ้านเรือนมิใช่เป็นแต่เพียงที่อยู่อาศัยของเราเท่านั้น แต่เป็นศูนย์รวมจิตใจ ความรู้สึกนึกคิดของผู้คนในครอบครัว เป็นหน่วยย่อยๆ ที่แสดงออกถึงวัฒนธรรมและความเป็นอยู่ของไทยเรา เป็นสถานที่เชื่อมโยงสมาชิกในครอบครัว ให้มีความสัมพันธ์อันดีต่อกัน ไม่ว่าจะเป็นบ้านขนาดเล็ก บ้านขนาดใหญ่ บ้านไม้หรือบ้านตึก ต่างก็เป็นสถานที่ที่มีความหมายต่อเรามาก เราจะต้องดูแลรักษาทะนุบำรุงบ้านเรือนของเรา ให้อยู่ในสภาพดีที่สุดเท่าที่จะทำได้
247 
: ลักษณะรั้วแบบต่างๆ
http://www.komchadluek.net/
"ปฐมพงษ์"ขึ้นเวทีพันธมิตรอีก กห.เล็งใช้กม.ทหารม.33เชือด
"สมัคร" ลงนามสั่งสอบ "ปฐมพงษ์" ฐานใส่เครื่องแบบขึ้นเวทีพันธมิตรฯ ตามที่เลขาธิการ รมว.กลาโหมเสนอ ผบ.สส.บอกความผิดแค่ว่ากล่าวตักเตือน ล่าสุด "ปฐมพงษ์" ได้ขึ้นเวทีพันธมิตรฯปราศรัยเต็มในเครื่องแบบอีกครั้งชี้ทนไม่ได้คดีหมิ่นเสียดินแดน
เมื่อเวลา 14.15 น. วันที่ 11 ก.ค. นายณัฐวุฒิ ใสยเกื้อ รองโฆษกประจำสำนักนายกรัฐมนตรี แถลงกรณีที่พล.อ.ปฐมพงษ์ เกษรศุกร์ ประธานคณะที่ปรึกษากองบัญชาการกองทัพไทย ใส่เครื่องแบบทหารไปขึ้นเวทีพันธมิตรฯ โจมตีรัฐบาล ว่า ในวันที่ 9 ก.ค.ที่ผ่านมา ตนได้นำเอกสารเป็นคำชี้แจงของกองทัพไทย ที่เป็นหน่วยงานต้นสังกัดของ พล.อ.ปฐมพงษ์ ระบุว่าการกระทำของ พล.อ.ปฐมพงษ์ ดำเนินการขัดต่อคำสั่ง รวมทั้งขัดต่อพ.ร.บ.ว่าด้วยวินัยทหาร พ.ศ. 2476 และรัฐธรรมนูญมาตรา 74 ซึ่งผู้บังคับบัญชาของ พล.อ.ปฐมพงษ์ ยังไม่ได้ปรากฏว่าจะดำเนินการอย่างหนึ่งอย่างใดเกี่ยวกับเรื่องนี้ ทั้งนี้ พล.อ.ปฐมพงษ์ยังยืนยันว่าจะสวมเครื่องแบบทหารขึ้นเวทีพันธมิตรฯอีก 
ดังนั้นเมื่อวันที่ 10 ก.ค. ที่ผ่านมา นายสมัคร สุนทรเวช นายกรัฐมนตรี และ รมว.กลาโหม ได้ลงนามในหนังสือกระทรวงกลาโหม เลขที่ 0100/4 อนุมัติให้กรมพระธรรมนูญ กรมเสมียนตรา และกองบัญชาการกองทัพไทย ตรวจสอบกรณีดังกล่าว ตามที่ พล.อ.อุดมชัย องคสิงห เลขานุการ รมว.กลาโหมเสนอ โดยให้ตรวจสอบว่าการกระทำของ พล.อ.ปฐมพงษ์ ขัดต่อรัฐธรรมนูญ แบบธรรมเนียม และข้อบังคับต่างๆของกระทรวงกลาโหม หรือกองบัญชาการกองทัพไทยหรือไม่ และมีแนวปฏิบัติต่อกรณีนี้อย่างไร นอกจากนี้ควรชี้แจงทำความเข้าใจให้ส่วนราชการในกระทรวงกลาโหมยึดถือเป็นแนวทางปฏิบัติ และประชาสัมพันธ์ให้ประชาชนได้รับทราบ ทั้งนี้จะต้องรายงานผลการตรวจสอบให้นายกรัฐมนตรีได้รับทราบ 
ผู้สื่อข่าวถามว่าวางกรอบเวลาในการตรวจสอบเรื่องนี้ไว้เท่าใด นายณัฐวุฒิ กล่าวว่า นายกฯระบุว่าให้ทำโดยเร่งด่วน ซึ่งคาดว่าจะใช้เวลาจากนี้ประมาณ 1 สัปดาห์ โดยสาเหตุที่ต้องดำเนินการโดยเร็ว เนื่องจากต้องการตักเตือนให้ฝ่ายทหารทำตามระเบียบวินัย แต่หากยังมีการฝ่าฝืนอีก ก็อาจจะดำเนินการตามประมวลกฎหมายอาญาทหาร ฐานทำผิดคำสั่งผู้บังคับบัญชา 
นายณัฐวุฒิ กล่าวว่า การสวมเครื่องแบบนายทหาร ไม่ใช่เครื่องแสดงออกซึ่งความจงรักภักดีต่อสถาบันพระมหากษัตริย์หรือแสดงจุดยืนเพื่อความรักชาติ ประชาชนที่อยู่ในชุดอื่นๆก็เป็นคนไทยในใต้ร่มพระบารมีเช่นเดียวกัน และอยากถาม พล.อ.ปฐมพงษ์ว่าการแต่งเครื่องแบบทหารไปปิดถนน และขึ้นเวทีร่วมกับกลุ่มคนที่กำลังขับไล่รัฐบาลของประชาชน และเป็นกลุ่มคนที่ประกาศการเมืองใหม่ที่ไม่ได้ส่งเสริมการปกครองในระบอบประชาธิปไตยอันมีพระมหากษัตริย์เป็นประมุขนั้น ถือว่าเหมาะสมและสมควรหรือไม่ 
นอกจากนั้นอย่าพยายามตอกลิ่มความขัดแย้งระหว่างคนไทยและกัมพูชาด้วยข้อความที่คลาดเคลื่อนจากข้อเท็จจริงกรณีปราสาทพระวิหาร หาก พล.อ.ปฐมพงษ์ลืมข้อเท็จจริงกรณีนี้ ให้หาโอกาสดูรายการถ้าคุณแน่อย่าแพ้ ป.4 ทางสถานีโทรทัศน์ไทยทีวีสีช่อง 3 จะทำให้มีความรู้และได้ข้อเท็จจริง 
ด้านพล.อ.บุญสร้าง เนียมประดิษฐ์ ผู้บัญชาการทหารสูงสุด ระบุว่า ความผิดวินัยของพล.อ.ปฐมพงษ์ เพียงแค่ว่ากล่าวตักเตือนเท่านั้น เพราะเป็นทหารอัตราจอมพล ถ้าจะไปขึ้นเวทีของพันธมิตรอีก ก็ได้แค่ว่ากล่าวตักเตือนเช่นกัน 
ล่าสุดเวลาประมาณ 18.15น. พล.อ.ปฐมพงษ์ได้ขึ้นเวทีพันธมิตรฯปราศรัยเต็มในเครื่องแบบอีกครั้ง 
พล.อ.ปฐมพงษ์ กล่าวปราศรัยว่า ทนไม่ได้กับ 2 เรื่อง คือ 1.เรื่องหมิ่นพระบรมเดชานุภาพ และ 2. ทำให้เสียเอกราชและดินแดน ก็ยอมไม่ได้เช่นกัน ที่ผ่านมา ได้ให้ข้อมูลกับผู้ใต้บังคับบัญชา ว่าจะช่วยทำอย่างไร เพื่อป้องกันไม่ให้มีใครมาหมิ่นพระบรมเดชานุภาพ หรือทำให้เสียดินแดน โดยวิธีแรกเราต้องปกป้องคนที่มีอุดมการณ์เดียวกัน และ 2.ให้ข้อมูลข่าวสารให้มากที่สุด เราต้องช่วยกันเพื่อให้เกิดความสามัคคีเราไม่รังแกใคร แต่ก็ไม่ยอมให้ใครมารังแกเช่นกัน ขอให้ยืนบนความถูกต้อง ไม่ใช่มาแอบลอบกัด หรือเอาประโยชน์เข้าตัวเอง เรารักความเป็นมิตรกับเพื่อนบ้าน เพราะเราคงย้ายประเทศหนีไม่ได้ แต่ในขณะเดียวกัน ก็ต้องอยู่อย่างมีศักดิ์ศรี ทำให้เขาเข้าใจให้ได้ว่า อย่าทำให้เราเจ็บปวด 
พล.อ.ปฐมพงษ์ กล่าวอีกว่า เขาภูมิใจ ในความเป็นทหาร และอยู่อย่างสง่าผ่าเผย เราไม่ได้เป็นทหารเพื่อต้องการเงินทอง 
"ผมเป็นคนจัดการให้นายทหารไปรับนายสุนัย มโนมัยอุดม อดีตอธิบดีดีเอสไอ ซึ่งถูกออกหมายจับ แล้วก็มีคนออกมาถามว่า ทหารคนไหนเป็นคนเอาไป ผมขอประกาศไปเลยว่า ผมเป็นคนสั่งการแล้วอย่าไปรังแกเด็ก ไม่ต้องถึงขนาดนายสุนัย หากใครที่ถูกหมายจับ หากเขาไม่ขัดขืน และยินดีไป เราต้องให้เกียรติอย่าทำให้เขาละอาย หรือถูกหยามได้" พล.อ.ปฐมพงษ์ กล่าวและว่า 
มีนายทหารระดับนายพล และผู้ใต้บังคับบัญชาของเขา มาบอกว่า กรณีของนายณัฐวุฒิ ไสยเกื้อ อย่าได้ถ่อมตัวลงไปเลย คนแบบนี้พวกเขาจัดการเอง และเข้าใจว่า พวกเขาคงมีวิจารณญาณว่า การกระทำต่อผู้ขี้ขลาดไร้ยางอาย หมิ่นพระบรมเดชานุภาพเอาดินแดนไปขายควรทำอย่างไร ขอยืนยันว่า ทหารมีหน้าที่ตามรัฐธรรมนูญมาตรา 70 และ 71 ในเรื่องการปกป้องราชบัลลังก์และดินแดน ไม่มีอะไร ที่จะเหนือ หรือสำคัญกว่า หน้าที่ตามที่รัฐธรรมนูญบัญญัติไว้ 
พล.อ.ปฐมพงษ์ กล่าวด้วยว่า ผบ. 3 เหล่าทัพ ท่านเป็นเรือใหญ่ ท่านรอเวลาอยู่ อย่าเพิ่งไปประณามท่าน และยืนยันว่า ผบ.เหล่าทัพ , ผบ.สส. และ ปลัดกระทรวงกลาโหม ยืนข้างประชาชนแน่นอน 
ภายหลังการขึ้นเวทีปราศรัย พล.อ.ปฐมพงษ์ให้สัมภาษณ์ถึงกรณีมีคำสั่งตั้งคณะกรรมการสอบวินัยว่า ยังไม่ทราบ และยังไม่ได้รับหนังสือ หากถูกตั้งกรรมการก็จะชี้แจงต่อผู้บังคับบัญชา โดยจะชี้แจงว่า ทำไปเพื่ออะไร และทุกอย่างทั้งหมดต้องอยู่ภายใต้กฎหมายรัฐธรรมนูญ 
"ผมพูดชัดเจนว่า ยอมรับไม่ได้ หากจะมีใครหมิ่นพระบรมเดชานุภาพ หรือทำให้เสียดินแดน หากใครจะห้ามผมก็ยอมไม่ได้เช่นกัน เรื่องแบบนี้เป็นเรื่องที่เสียหาย หากเกิดขึ้นมาแล้วไม่ทำอะไร จะมาเศร้าใจทีหลัง ส่วนเรื่องเครื่องแบบ ผมถูกปลูกฝังให้รักในเครื่องแบบ"พล.อ.ปฐมพงษ์ กล่าวยืนยันว่า 
จะขึ้นเวทีปราศรัยพันธมิตรฯ ต่อไป แต่จะไม่ขึ้นพร่ำเพื่อ เพราะไม่ใช่นักการเมือง และไม่หวังที่จะเป็นนักการเมืองในอนาคต 
"สุริยะใส"ระบุรัฐควรสอบเจ้ากรมแผนที่ทหารมากกว่า 
นายสุริยะใส กตะศิลา ผู้ประสานงานพันธมิตรประชาชนเพื่อประชาธิปไตย กล่าวว่า ตนอยากเสนอแนะไปยังรัฐบาลว่า กรณีของ พล.อ.ปฐมพงษ์ ที่มาขึ้นเวทีปราศรัย บนเวทีพันธมิตรฯ ตนเห็นว่า เป็นการแสดงออกทางความคิด ซึ่งทุกคนมีสิทธิ์ที่จะแสดงความคิดเห็นและแสดงความรักชาติ และสถาบันได้ ซึ่งการที่รัฐบาลจะตั้งคณะกรรมการสอบสวน และเอาผิดกับ พล.อ.ปฐมพงษ์ เป็นการดำเนินการที่ไม่ถูกต้อง และไม่ให้ความชอบธรรม เพราะการแสดงความคิดของ พล.อ.ปฐมพงษ์ รัฐบาลเองควรน่าจะนำเอาข้อเสนอแนะดังกล่าวไปดำเนินการปรับปรุง พฤติกรรมของรัฐบาลไม่ใช่มาดำเนินการเอาผิด ถ้าหากรัฐบาลต้องการที่จะตั้งคณะกรรมการเพื่อมาเอาผิดตนเห็นว่าควรจะตั้งคณะกรรมการสอบสวนโทษทางวินัยกับเจ้ากรมแผนที่ทหารมากกว่า 
การดำเนินการที่ผ่านมาเกี่ยวกับกรณีเขาพระวิหาร เจ้ากรมแผนที่ทหารมีส่วนที่ทำให้ประเทศไทยต้องสูญเสียเขาพระวิหารไป ซึ่งความผิดดังกล่าวนี้ถือว่าเป็นโทษที่ร้ายแรง 
"การแสดงความคิดเห็นของ พล.อ.ปฐมพงษ์ ควรจะได้รับช่อดอกไม้ ไม่ใช่ถูกปาด้วยก้อนหิน การแสดงความคิดเห็นต่างๆ ของ พล.อ.ปฐมพงษ์ ถือว่าเป็นความคิดเห็นที่เป็นประโยชน์ และรัฐบาลควรจะนำไปปรับปรุงตัวเองมากกว่า ซึ่งเรื่องนี้ รัฐบาล ควรจะไปขอบคุณ พล.อ.ปฐมพงษ์ เสียด้วยซ้ำ" นายสุริยะใส กล่าว 
นายสุริยะใส กล่าวถึงกรณีการยื่นถอดถอนคณะรัฐมนตรีทั้ง 35 คนว่า หลังจากที่ตนได้ไปแสดงตนเพื่อขอยื่นถอดถอนคณะรัฐมนตรีต่อประธานวุฒิสภาแล้ว ในขณะนี้ การดำเนินการล่ารายชื่อประชาชน ให้ครบ 20,000 ชื่อ ตั้งแต่ในช่วงบ่ายที่ผ่านมา ในขณะนี้ พันธมิตรฯ สามารถรวบรวมรายชื่อประชาชนได้กว่า 6,000 รายชื่อแล้ว โดยตนคาดว่า เราจะสามารถรวบรวมรายชื่อประชาชนได้ครบ 20,000 รายชื่อ ตามรัฐธรรมนูญกำหนด ได้ภายในวันจันทร์ 14 ก.ค.ที่ถึงนี้ และในวันอังคารตนจะนำรายชื่อทั้งหมดยื่นเสนอต่อประธานวุฒิสภา เพื่อให้ดำเนินการตามขั้นตอนต่อไป นอกจากนี้ ในวันอังคารที่ 15 ก.ค. ยัง สำนักงานป.ป.ช.เพื่อแจ้งดำเนินคดีทางอาญา โดยใช้สิทธิ์ของประชาชนตามรัฐธรรมนูญมาตรา 275 ที่ได้รับผลกระทบต่อมติคณะรัฐมนตรี ที่ทำประเทศไทยต้องสูญเสียดินแดนเขาพระวิหาร โดยการแจ้งดำเนินคดีทางอาญาในครั้งนี้จะแจ้งดำเนินการเอาผิดกับคณะรัฐมนตรีทั้งคณะ ข้าราชการประจำที่เกี่ยวข้องในการดำเนินการที่ทำให้ประเทศไทยต้องสูญเสียเขาพระวิหาร โดยจะเอาผิดตามกฎหมายอาญามาตรา 157 ในฐานความผิดละเว้นการปฏิบัติหน้าที่ มาตรา 119 เกี่ยวกับบุคคลที่ทำให้ประเทศต้องสูญเสียดินแดนไปให้กับต่างชาติ และมาตรา 120 เพื่อดำเนินการกับบุคคลที่เกี่ยวข้องทั้งหมด โดยเฉพาะ พ.ต.ท.ทักษิณ ชินวัตร อดีตนายกฯ ซึ่งในครั้งที่ยังคงดำรงตำแหน่งเป็นนายกฯ ได้เป็นผู้ดำเนินการนัดเจรจาและวางกรอบในการดำเนินการกับประเทศกัมพูชาในเรื่องดังกล่าวเอาไว้ 
กลาโหมสั่งเชือด "ปฐมพงษ์"ผิดกม.ทหารม.33
พล.ท.พีระพงษ์ มานะกิจ โฆษกกระทรวงกลาโหมว่า ยังไม่เห็นตัวคำสั่ง แต่คงให้ทางกองบัญชาการกองทัพไทยที่เป็นหน่วยบังคับบัญชาเป็นผู้ดำเนินการตรวจสอบ ซึ่งจากการที่ ผบ.สส.ให้สัมภาษณ์ว่า ลงโทษ พล.อ.ปฐมพงษ์ ที่มีอัตราจอมพลได้เพียงการตักเตือนเท่านั้น เพราะอาจมองเพียงว่า เป็นการแต่งเครื่องแบบทหารขึ้นบนเวทีพันธมิตร แต่อาจไม่ได้ดูคำพูดของ พล.อ.ปฐมพงษ์ ที่พูดระหว่างการขึ้นเวทีที่มีการกล่าวให้ร้ายรัฐบาลที่ถือเป็นองค์กรของตัวเอง ซึ่งทหารทั่วโลกเขาไม่ทำกัน เพราะทหารจะต้องมีความอดกลั้นเหนือกว่าปุถุชนทั่วไป และข้าราชการทหารควรจะต้องวางตัวเป็นกลาง และต้องรักองค์กร 
"ความผิดนี้ถือว่า เข้าข่ายประมวลกฎหมายอาญาทหารมาตรา 33 ที่ระบุว่า ผู้ใดเป็นทหารขัดขืนมิกระทำการตามข้อบังคับใดๆ ให้ลงโทษจำคุกไม่เกิน 5 ปี ซึ่งระเบียบคำสั่งมีไว้ คือ ห้ามทหารไปวิจารณ์รัฐบาล ทั้งนี้กฎหมายอาญาทหารใช้กับทหารทุกระดับ การขึ้นไปกล่าวโจมตีรัฐบาลและกล่าวหารัฐบาลและถึงขั้นมีการพูดจาชักชวนให้ทหารมาทำเหมือนตนเอง ที่สำคัญยังอ้างว่า มีการขออนุญาตจากองคมนตรีแล้ว ซึ่งผมเชื่อว่าองคมนตรีท่านอยู่ในฐานะเป็นกลางทางการเมือง ซึ่งโทษนี้เป็นโทษอาญา และมีความรุนแรง ไม่ใช่โทษทางวินัยที่แต่งเครื่องแบบขึ้นเวที ทหารถือเป็นข้าราชการประจำไม่มีหน้าที่วิจารณ์รัฐบาล ซึ่งการสั่งให้ตั้งคณะกรรมการของรัฐมนตรีกระทรวงกลาโหมนั้น ท่านคิดรอบคอบแล้ว และการกระทำครั้งนี้เป็นการดำเนินไปตามระเบียบข้อกฎหมายทุกอย่าง " โฆษกกระทรวงกลาโหม กล่าว 
"สมัคร"ปาฐกถาเรื่องสื่อ"เอ็นบีที" 
ในเวลาเดียวกันนายสมัครได้ปาฐกถาพิเศษเรื่อง"สื่อมวลชน" ในโอกาสร่วมงานครบรอบ 20 ปี สถานีวิทยุโทรทัศน์แห่งประเทศไทย หรือ สถานีโทรทัศน์เอ็นบีที
http://www.komchadluek.net/ 
เมียไพโรจน์วอนมูลนิธิปวีณาช่วยเคลียร์รักร้าว
เมีย "ไพโรจน์ สังวริบุตร" หมดที่พึ่ง โร่ขอความช่วยเหลือจากมูลนิธิปวีณา วอนให้ช่วยไกล่เกลี่ยแบ่งสมบัติให้ตัวเอง-ลูก ยอมรับระทมทุกข์มานานถึง 4 ปี หลังมีบุคคลที่สามเข้ามาพัวพัน ขณะที่ "ปวีณา" ชี้ทำได้แค่เรียกมาเจรจา เหตุคดีอยู่ในชั้นศาล 
เมื่อเวลา 14.00 น. วันที่ 11 กรกฎาคม นางพิศมัย สังวริบุตร อายุ 42 ปี เข้าพบนางปวีณา หงสกุล ประธานมูลนิธิปวีณาหงสกุลเพื่อเด็กและสตรี เพื่อขอความช่วยเหลือ กรณีมีปัญหาปีนเกลียวกันถึงขั้นฟ้องร้องกับนายไพโรจน์ สังวริบุตร สามีก่อนหน้านี้ 
นางพิศมัยกล่าวว่า อยู่กินกับนายไพโรจน์มาเป็นเวลา 22 ปี มีลูกด้วยกัน 2 คน กระทั่งเมื่อประมาณ 4 ปีที่ผ่านมา สามีเริ่มเปลี่ยนแปลงไป นำหญิงสาวเข้ามาอยู่ในบ้าน เมื่อตนไปพบครั้งแรกก็มีปากเสียงกันและทะเลาะกันตลอดมา จนมีเรื่องฟ้องร้องกันหลายครั้ง ครั้งแรกหญิงคนนั้นเข้าแจ้งความ ฟ้องร้องตนว่าลักทรัพย์ เป็นโน้ตบุ๊ก 1 เครื่อง ทั้งๆ ที่โน้ตบุ๊กนั้นตนทราบดีว่าเป็นของนายไพโรจน์ บ้านหลังนั้นก็เป็นของนายไพโรจน์ แต่ตนกลับถูกฟ้อง อย่างไรก็ตามก็ยอมรับสารภาพและต้องเสียเงิน 6 หมื่นบาท เพื่อชดใช้ให้แก่พวกเขา 
นางพิศสมัยกล่าวว่า หลังจากนั้นตนมีเรื่องวิวาทกับหญิงคนนั้นในบ้านอีก จนถูกฟ้องร้องฐานทำร้ายร่างกาย ศาลตัดสินให้จำคุก 9 เดือน แต่ได้ประกันตัวออกมา โดยคดียังอยู่ในศาล และสู้คดีกันมานาน 4 ปีแล้ว ซึ่งระหว่างสู้คดีอัยการยังเรียกเอกสารหลักฐานต่างๆ ทั้งสูติบัตรของลูกๆ รวมทั้งทะเบียนบ้านและทะเบียนสมรส ซึ่งจะเป็นเครื่องยืนยันว่าเรายังเป็นภรรยาที่ถูกต้องตามกฎหมายอยู่
นางพิศสมัยกล่าวต่อว่า จริงๆ แล้วครอบครัวของเรานั้น แต่เดิมอยู่กันอย่างมีความสุข แต่พอมีผู้หญิงคนนั้นเข้ามา ก็ทำให้นายไพโรจน์เปลี่ยนแปลงไปเป็นอย่างมาก เรียกว่าหน้ามือเป็นหลังมือ และเรื่องราวก็เกิดขึ้นตลอดมานานถึง 4 ปีแล้ว แต่เพราะเราให้เกียรติเขา ให้เกียรติตระกูลสังวริบุตร จึงไม่เคยออกมาให้ข่าว และไม่เคยเปิดเผยให้คนภายนอกทราบ เพราะเราไม่อยากให้เขาและตระกูลของเขาเกิดความเสียหาย แต่ที่เป็นข่าวขึ้นมาตอนนี้ เพราะว่าวันที่ตนไปศาล แล้วเป็นลมตกบันได จึงมีผู้สื่อข่าวมาสอบถาม จึงเป็นข่าวขึ้นมาว่ามีการฟ้องหย่ากัน
"ขณะนี้สิ้นหวัง หมดที่พึ่ง จึงได้เดินทางมาที่มูลนิธิปวีณา เพื่อขอให้ช่วยเหลือไกล่เกลี่ยเจรจากับนายไพโรจน์ ให้แบ่งทรัพย์สินให้ตนเองและลูก ทุกวันนี้มีความทุกข์ใจมาก ลูกๆ ก็มักจะถามว่า ทำไมพ่อไม่อยู่กับแม่ ก็ไม่รู้จะพูดอย่างไร ส่วนที่นายไพโรจน์ออกมาให้ข่าวต่างๆ นั้น ก็คงต้องให้เขาพูดไป เขาจะพูดอย่างไรก็ได้ แต่เรื่องจริงและเอกสารต่างๆ มีอยู่ คงไม่ไปโต้ตอบอะไร" นางพิศสมัยกล่าว 
ขณะที่นางปวีณากล่าวว่า เบื้องต้นได้รับเรื่องเอาไว้ แต่เรื่องเกี่ยวกับคดีความฟ้องร้องคงไม่เข้าไปเกี่ยวข้อง เพราะเป็นคดีที่อยู่ในศาล มูลนิธิคงทำได้ในเรื่องของการไกล่เกลี่ย พูดคุยเจรจากับคู่กรณีเท่านั้น แต่คงต้องอยู่ที่นายไพโรจน์ด้วยว่าจะยอมเจรจาไกล่เกลี่ยด้วยหรือไม่ ซึ่งจะติดต่อนายไพโรจน์ เพื่อนัดหมายไกล่เกลี่ยอีกครั้ง
http://www.komchadluek.net/
วิจัยชี้เห็ดบดรักษาเบาหวาน-เอดส์ เตรียมเสนอ อย.รับรอง-ตั้ง รง.ผลิต 
ดร.นิภาพร อามัสสา หัวหน้าแผนกงานวิจัยและบริการวิชาการ คณะทรัพยากรธรรมชาติ มหาวิทยาลัยเทคโนโลยีราชมงคล(มทร.)อีสาน วิทยาเขตสกลนคร กล่าวว่า สถาบันวิจัยและพัฒนา (สวพ.)มทร.อีสาน ที่ จ.นครราชสีมา
ได้สนับสนุนทุนวิจัยโครงการพัฒนาเห็ดสมุนไพร เพื่อเป็นผลิตภัณฑ์เสริมอาหารในผู้ป่วยเบาหวานและผู้ติดเชื้อเอชไอวี ตั้งแต่ปี 2550 เป็นเงินกว่า 1.7 ล้านบาท ซึ่งเป็นการต่อยอดงานวิทยานิพนธ์ที่ทำไว้แล้ว งานวิจัยใช้เวลาร่วม 2 ปี คือตั้งแต่ปี 2550-2551 และเสร็จสิ้นเมื่อเดือนเมษายนที่ผ่านมา โดยได้คัดเลือกเห็ดสมุนไพร 2-3 ชนิด ได้แก่ เห็ดบด เห็ดลม หรือเห็ดกระด้างและเห็ดหลินจือ
ทั้งนี้เนื่องจากในพื้นที่ภาคอีสานจะหาเห็ดบด หรือเห็ดกระด้างได้ง่าย ส่วนเห็ดหลินจือ มีผลงานวิจัยหลายชิ้นระบุมีประโยชน์มากมาย เมื่อนำเห็ดบดกับเห็ดหลินจือมาสกัดร่วมกัน จึงได้เป็นผลิตภัณฑ์อาหารเสริมเห็ดสมุนไพรที่เป็นประโยชน์ต่อผู้ป่วยเบาหวานและผู้ติดเชื้อเอชไอวี เพราะจากงานวิจัยเบื้องต้น ทางคลินิกทดสอบประสิทธิผลของสารสกัดจากเห็ดสมุนไพรในการลดไขมันในเลือดของผู้ป่วยโรคเบาหวาน พบว่าสามารถลดไขมันทั้งคอลเลสเตอรอลและไขมันเหลวในผู้ป่วยโรคเบาหวาน และผู้ป่วยติดเชื้อเอชไอวีที่มีไขมันสูงได้
ดร.นิภาพรกล่าวอีกว่า ขณะนี้ มทร.อีสาน ผลิตภัณฑ์อาหารเสริมเพื่อสุขภาพในรูปแคปซูลจากสารสกัดเห็ดสมุนไพรได้แล้ว และได้จดสิทธิบัตรไว้ที่ประเทศเนเธอแลนด์ ซึ่งเนเธอแลนด์สนับสนุนงบผลิตและรับซื้อผลิตภัณฑ์อาหารเสริมจากสารสกัดเห็ดทั้ง 2 ชนิดทั้งหมด อีกทั้งยังได้ร่วมกับโรงพยาบาลพังโคน อ.พังโคน จ.สกลนคร ทำการศึกษาเบื้องต้นถึงประสิทธิผลและความปลอดภัยของสารสกัดเห็ดสมุนไพรทั้ง 2 ชนิด กับผู้ป่วยของโรงพยาบาลในการรักษาภาวะไขมันในเลือดสูงทั้งในผู้ป่วยเบาหวาน และในผู้ป่วยโรคเอดส์ที่ได้รับการรักษาด้วยยาต้านไวรัสเอดส์ ซึ่งได้ผลเป็นที่น่าพอใจมาก
"มทร.อีสาน วิทยาเขตสกลนคร อยู่ระหว่างการขอรับรองมาตรฐานผลิตภัณฑ์จากสำนักงานคณะกรรมการอาหารและยา (อย.) จากนั้นจะเสนอขอตั้งโรงงานผลิตอาหารเสริมสารสกัดเห็ดสมุนไพรที่ อ.พังโคน จ.สกลนคร เนเธอแลนด์ได้ให้งบสนับสนุนก่อสร้างโรงงานไว้" ดร.นิภาพรกล่าว
http://www.komchadluek.net/
"วราวุธ" รับ"บรรหาร"ไปญี่ปุ่นแค่พักผ่อน
คณะคำร้องต่อศาลรัฐธรรมนูญ วินิจฉัยกรณีพรรคชาติไทยและ พรรคมัชฌิมาธิปไตย อาจเข้าข่ายควรถูกพิจารณายุบพรรคหรือไม่ ชาติไทยยันพร้อมสู้
(11ก.ค.) นายสุทธิพล ทวีชัยการ เลขาธิการ กกต. แถลงว่า คณะทำงานร่วมกันระหว่าง กกต. และอัยการสูงสุด (อสส.) มีความเห็นตรงกันว่า มีพยานหลักฐานและข้อมูลสมควรยื่นให้ศาลรัฐธรรมนูญดำเนินการเรื่องนี้ต่อไป ส่วนจะมีการยุบพรรคหรือไม่อยู่ที่การพิจารณาของศาลรัฐธรรมนูญ 
เลขาธิการ กกต.กล่าวต่อว่า จากนี้จะแจ้งผลไปยังนายทะเบียนพรรคการเมือง (ประธาน กกต.) เพื่อส่งเรื่องให้อัยการสูงสุด ยื่นคำร้องต่อศาลรัฐธรรมนูญ เรื่องนี้ กกต.มีมติตั้งคณะคำร้องกรณีพรรคชาติไทยและพรรคมัชฌิมาฯ ไปให้ศาลรัฐธรรมนูญพิจารณา เพราะเห็นว่ายังมีข้อเท็จจริงหลายประเด็นที่ต้องมีการตรวจสอบเพิ่มเติม 
ทั้งนี้ ตามพ.ร.บ.ประกอบรัฐธรรมนูญว่าด้วยพรรคการเมือง มาตรา 95 ระบุว่า นายทะเบียนพรรคการเมืองโดยความเห็นชอบจาก กกต. เสนอเรื่องให้ อสส.พร้อมด้วยหลักฐาน เมื่ออสส.ได้รับแจ้งให้พิจารณาให้แล้วเสร็จภายใน 30 วัน นับจากวันที่ได้รับแจ้ง หาก อสส.เห็นตาม ให้ยื่นคำร้องเพื่อให้ศาลรัฐธรรมนูญมีคำร้องต่อศาลรัฐธรรมนูญต่อไป 
กรณีที่คณะทำงานดังกล่าว ไม่อาจหาข้อยุติเกี่ยวกับการดำเนินการยื่นคำร้องได้ภายใน 30 วันนับแต่วันที่แต่งตั้งคณะคำร้องเองกรณีพรรคการเมืองทั้งสอง เป็นผลจาก กกต.ได้ให้ใบแดงแก่ผู้สมัคร ส.ส.ชัยนาท ซี่งเป็นกรรมการบริหารพรรคชาติไทย และ ผู้สมัครส.ส.ปราจีนบุรี ซึ่งเป็นรองหัวหน้าพรรคมัชฌิมาธิปไตย แล้วตั้งคณะอนุกรรมการสอบสวนว่าการกระทำฝ่าฝืนกฎหมายเลือกตั้ง เมื่อเดือนธ.ค.50 ของผู้สมัครทั้งสองพรรคมีส่วนรู้เห็นหรือไม่ 
ที่ผ่านมา หัวหน้าและกรรมการบริหารของทั้งสองพรรค เข้าชี้แจงข้อมูลต่อ กกต. และยืนยันว่า หัวหน้าพรรคและกรรมการบริหารพรรค ไม่มีส่วนเกี่ยวข้องกับปัญหาการฝ่าฝืนกฎหมายเลือกตั้งที่เกิดขึ้น 
ชาติไทยยันพร้อมสู้คดียุบพรรคชั้นศาลรธน.
นายสมศักดิ์ ปริศนานันทกุล รัฐมนตรีว่าการกระทรวงการเกษตรและสหกรณ์ ในฐานะรองหัวหน้าพรรคชาติไทยกล่าวว่า ก็ปล่อยให้เป็นไปตามกระบวนการยุติธรรม แต่พรรคชาติไทยยังยืนยันและมั่นใจในกระบวนการยุติธรรมในชั้นศาลรัฐธรรมนูญ เพราะในการพิจารณาไม่ได้แค่ดูในหลักของกฎหมายเพียงด้านเดียว แต่ต้องดูองค์ประกอบทั้งข้อเท็จจริงและพยานหลักฐาน พยานบุคคล จากในพื้นที่ที่เกิดเหตุด้วย ซึ่งน่าจะเป็นกระบวนยุติธรรมที่ดีและมากกว่าอยู่ในกระบวนการพิจารณาของ กกต. เพราะศาลรัฐธรรมนูญยังเปิดโอกาสให้พรรคชาติไทยได้ชี้แจงในขั้นตอนการไต่สวน โดยนำทั้งพยานหลักฐานและพยานบุคคลมาชี้แจงในขั้นตอนดังกล่าว ยืนยันว่าพรรคชาติไทยยังมั่นใจในกระบวนการชั้นศาลรัฐธรรมนูญเรื่องความยุติธรรม 
ด้านนายเกษม สรศักดิ์เกษม ประธานคณะทำงานด้านกฎหมายพรรคชาติไทย กล่าวว่า พรรคชาติไทยยังยืนยันว่าเราพร้อมชี้แจงในชั้นไต่สวนและเราก็ยืนยันมาตลอดว่าเรื่องนี้เป็นเรื่องส่วนบุคคลไม่เกี่ยวกับคณะกรรมการบริหารพรรค 
เมื่อถามว่า เกรงว่าจะซ้ำรอยกับกรณีของนายยงยุทธ ติยะไพรัช อดีตรองหัวหน้าพรรคพลังประชาชนที่ถูกพิพากษามาก่อนหน้านี้หรือไม่ นายเกษมกล่าวว่า กรณีของพรรคชาติไทยเป็นการได้ใบแดงก่อนการประกาศผลการเลือกตั้ง ซึ่งอยู่ในอำนาจของ กกต. แต่กรณีของนายยงยุทธเป็นการให้ใบแดงหลังรับรองผลการเลือกตั้งอำนาจจึงอยู่ที่ศาลฎีกา แผนกคดีเลือกตั้ง แต่อย่างไรก็ตามก็ให้ว่ากันไปตามกระบวนการและมั่นใจว่าคดีของพรรคชาติไทยสามารถสู้ได้ 
"วราวุธ" รับ"บรรหาร"ไปญี่ปุ่นแค่พักผ่อน
นายวราวุธ ศิลปอาชา รองเลขาธิการพรรคชาติไทยและบุตรชายนายบรรหาร กล่าวยอมรับว่า นายบรรหารเดินทางไปประเทศญี่ปุ่นจริง แต่เป็นการเดินทางไปพักผ่อนและจะเดินทางวันช่วงค่ำที่ 12 ก.ค. ส่วนกระแสข่าวที่ว่าอาจเดินทางไปพบกับนายเนวิน ชิดชอบ นั้น ปฏิเสธขอว่าไม่จริง จะไปพบทำไมกับคนชื่อนี้ ไม่มีอะไรที่ต้องพูดกัน 
ส่วนเรื่องอนุกรรมการร่วม กกต.กับอัยการสูงสุดมีมติเอกฉันท์เสนอเรื่องไปยังศาลรธน. เพื่อให้ยุบพรรคมัชฌิมาธิปไตยและพรรคชาติไทย เรื่องนี้ ต้องต่อสู้ในทางข้อกฎหมาย ส่วนการตั้งพรรคสำรองนั้นยังไม่ทราบ ต้องรอถามความชัดเจนจากนายบรรหาร หลังเดินทางกลับจากประเทศญี่ปุ่น 
"อนงค์วรรณ"มึนมติกก.ร่วมกกต.-อัยการ 
นางอนงค์วรรณ เทพสุทิน รัฐมนตรีว่าการกระทรวงทรัพยากรธรรมชาติและสิ่งแวดล้อมในฐานะหัวหน้าพรรคมัชฌิมาธิปไตย กล่าวว่า เดิมที กกต.ก็จะส่งเรื่องนี้เองอยู่แล้ว ตนจึงไม่รู้สึกอะไร แต่ตอนนี้ตนรู้สึกมึนๆ กับเหตุการณ์ต่างๆ แต่ตนนั้นก็ยังเชื่อว่าพรรคฯของ ซึ่งตนนั้นเชื่อว่าไม่น่าจะถูกยุบ 
เมื่อถามว่า คิดว่าทาง กกต. นั้นกลั่นแกล้งในเรื่องนี้หรือไม่ นางอนงค์วรรณ กล่าวว่า อย่าไปคิดเช่นนั้น และตนไม่อยากวิพากษ์วิจารณ์ อะไรเดี๋ยวจะเป็นเรื่องเป็นราวอีก ซึ่งเรื่องนี้ตนคิดว่าน่าจะเป็นวิบากกรรมเสียมากกว่า 
http://www.komchadluek.net/
จับโจรไฮเทคงัดบ้านลักทรัพย์ขายผ่านเน็ต
กองปราบฯ จับโจรไฮเทค นั่งแท็กซี่ตระเวนงัดบ้านฉกทรัพย์ขายร้านขายของเก่า-โพสต์ขายผ่านอินเทอร์เน็ต อ้างทำมาแล้ว 6 ครั้ง ได้เงินกว่าล้านบาท 
เมื่อเวลา 16.30 น. วันที่ 11 กรกฎาคม พ.ต.อ.วิชิต ปักษา ผกก.ฝป.2 บก.ป. พ.ต.ต.ทรงรักษ์ ขุนศรี พ.ต.ต.ทรงโปรด สิริสุขะ สว.ฝป.2บก.ป. ร่วมกันแถลงผลจับกุม นายพีระพงษ์ แซ่เซียว อายุ 40 ปี ชาวชลบุรี ผู้ต้องหาลักทรัพย์ในเคหสถาน ตามหมายจับศาลอาญา ลงวันที่ 19 มิถุนายน 2251 ศาลจังหวัดนนทบุรี ลงวันที่ 3 มีนาคม 2551 และศาลจังหวัดนนทบุรี ลงวันที่ 19 ตุลาคม 2550 พร้อมของกลาง เครื่องคอมพิวเตอร์โน้ตบุ๊ก 2 เครื่อง พระเครื่องเลี่ยมทอง นาฬิกาข้อมือยี่ห้อดัง 5 เรือน สร้อยทอง เครื่องประดับ รวมทั้งสิ้น 35 รายการ พร้อมสมุดบัญชีเงินฝาก 12 เล่ม รวมเงินในบัญชีกว่า 1 ล้านบาท โดยจับกุมได้บริเวณหน้าศาลอาญา ถ.รัชดาภิเษก เขตจตุจักร กทม.
กรณีนี้สืบเนื่องจากมีผู้เสียหาย ซึ่งอาศัยอยู่ตามหมู่บ้านจัดสรรในพื้นที่ถนนกรุงเทพ-นนทบุรี และละแวกใกล้เคียง ในจำนวนนั้นมีบ้านพักอดีตอาจารย์ประจำจุฬาลงกรณ์มหาวิทยาลัย บ้านพักผู้คุมเรือนจำบางขวาง ถูกลักทรัพย์เป็นของมีค่าหลายรายการ โดยเฉพาะพระเครื่อง เครื่องเพชร อัญมณี ฯลฯ ซึ่งมีการแจ้งความไว้ในหลายท้องที่ ต่อมาตำรวจชุดสืบสวน ฝป.2 บก.ป.พบว่าผู้ต้องหาเดินทางไปขึ้นศาล จึงเข้าจับกุมตัวพร้อมกับขอหมายศาลเข้าตรวจค้นบ้านพักผู้ต้องหายึดของกลางทั้งหมดไว้ตรวจสอบ 
นายพีระพงษ์รับสารภาพว่า มีอาชีพรับจ้างทั่วไป เคยลงมือก่อเหตุมาแล้ว 6 ครั้ง โดยใช้วิธีการนั่งรถแท็กซี่ไปสำรวจตามหมู่บ้านจัดสรรต่างๆ เมื่อพบว่าบ้านไหนปิดล็อกไว้ ไม่มีใครอยู่ก็จะลงมือเข้าไปงัดแงะขโมยทรัพย์สิน โดยก่อเหตุเพียงคนเดียว ส่วนทรัพย์สินที่ได้มาจะนำไปขายตามแหล่งค้าของเก่า และบางส่วนจะนำไปโพสต์โฆษณาขายทางอินเทอร์เน็ต
http://www.komchadluek.net/
แนะจับตาพื้นที่ทับซ้อนในทะเลไทยอาจเสียผลประโยชน์อื้อ
"อภิสิทธิ์"แนะรัฐบาลเร่งชี้แจงกรรมการมรดกโลกถึงแนวเขตแดนไทย หวั่นเกิดการปะทะจากการเข้ามาดูแลพื้นที่ปราสาทพระวิหาร นักวิชาการจับตาพื้นที่ทับซ้อนในทะเล อาจทำให้ไทยเสียผลประโยชน์อีกมหาศาล ผบ.สส.จะระดมสมองถกพื้นที่ทับซ้อนหวั่นเสียเปรียบซ้ำสอง
ที่อาคารสาทรธานี มหาวิทยาลัยรังสิต ศูนย์ศึกษาสาทรธานี วันที่ 11 ก.ค. มหาวิทยาลัยรังสิต ศูนย์ศึกษาสาทรธานี จัดเสวนาเรื่อง ผลกระทบกรณีปราสาทพระวิหาร โดยนายอภิสิทธิ์ เวชชาชีวะ หัวหน้าพรรคประชาธิปัตย์ ผู้นำฝ่ายค้านในสภาผู้แทนราษฎร กล่าวว่า ไทยไม่เคยตำหนิรัฐบาลกัมพูชา เพราะเขาดูแลคนของเขาได้ดีมาก จนตนอยากให้รัฐบาลไทยทำได้อย่างนั้นบ้าง ที่ผ่านมาไทยไม่เคยคัดค้านการขึ้นทะเบียนมรดกโลก แต่อยากให้ทำอย่างสมบูรณ์ที่สุด 
กรณีปราสาทพระวิหารจึงไม่ใช่เรื่องปลุกกระแสคลั่งชาติ ข้อเท็จจริงเกี่ยวกับปราสาทพระวิหารที่รัฐบาลพยายามพูดว่าจบไปตั้งแต่ปี 2505 โดยอ้างเอาเองว่ารัฐบาลไทยยอมรับในคำตัดสินของศาลโลกโดยพฤตินัย แต่ในความเป็นจริงกรณีปราสาทพระวิหารไม่เคยจบ เพราะโดยสภาพของภูมิประเทศ และแนวสันปันน้ำดูเหมือนปราสาทอยู่ในฝั่งไทย แต่มีการจัดทำแผนที่ซึ่งกำหนดเขตแดนล้ำเข้ามาในฝั่งไทย จนทำให้ตัวปราสาทไปอยู่ในเขตกัมพูชา 
นายอภิสิทธิ์ กล่าวอีกว่า ในเชิงการบริหารราชการแผ่นดิน ต้องถือว่ารัฐบาลล้มเหลวชัดเจน แม้ว่านายนพดลจะอ้างว่าไม่ได้ทำอะไรผิด แต่ศาลรัฐธรรมนูญวินิจฉัยว่าทำผิด เราไม่รู้จริงๆว่านายนพดล ปัทมะ รัฐมนตรีว่าการกระทรวงการต่างประเทศ คิดอะไร เพราะคำชี้แจงหลายครั้งสวนทางกับคำชี้แจงในสมุดปกขาวของกระทรวงการต่างประเทศ 
โจทก์ของรัฐบาลคือจะทำอย่างไรไม่ให้เสียหายมากขึ้นไปอีก รัฐบาลต้องให้ทุกฝ่ายที่เกี่ยวข้องในโลกรับรู้ว่าแถลงการณ์ร่วมไม่ชอบด้วยกฎหมาย จะได้ไม่มีการนำแถลงการณ์ร่วมยกไปอ้างในเรื่องแผนที่และเรื่องอื่นๆ อย่างไรก็ตาม การเข้ามาบริหารจัดการตามแนวทางของมรดกโลกต้องเกิดขึ้นแน่ๆ โดยผู้ดูแลเบื้องต้น คือ กัมพูชาและกรรมการมรดกโลก ซึ่งการเข้ามาดูแลจะต้องล้ำเข้ามาในเขตแดนไทย รัฐบาลต้องดำเนินวิธีการทางการทูต ว่า เขตแดนดังกล่าวเป็นของไทย จะเข้ามาก็ต้องยอมรับก่อนว่าเป็นที่ของเรา อย่าปล่อยผ่าน เพราะถ้าเขาเข้ามาจริงทหารจะถูกกดดันมาก ถ้าทหารไม่ทำอะไรก็จะถูกตั้งคำถามจากประชาชน ในทางตรงกันข้ามถ้าทหารกระทำรุนแรงก็จะเป็นปัญหาปะทะกัน 
หัวหน้าพรรคประชาธิปัตย์ กล่าวอีกว่า พรรคมั่นใจว่านายนพดล จงใจฝ่าฝืนรัฐธรรมนูญ จึงได้ยื่นถอดถอน แต่รัฐมนตรีคนอื่นต้องรวบรวมหลักฐานอีกพอสมควร เรากำลังทำงานอย่างเต็มที่ โดยผู้ที่เข้าตากรรมการต้องยื่นถอดถอนคนต่อไปก็คือนายกฯ ส่วนนายชูศักดิ์ ศิรินิล รัฐมนตรีประจำสำนักนายกฯ ถ้ายังให้สัมภาษณ์ไปเรื่อยๆก็ควรต้องยื่นถอดถอน รวมถึงนายสมชาย วงศ์สวัสดิ์ รองนายกฯ และ รมว.ศึกษาธิการด้วย 
นายสมปอง สุจริตกุล อดีตเอกอัครราชทูต กล่าวว่า ศาลโลกไม่มีอำนาจบังคับคดีกับประเทศไทย กรณีพิพาทระหว่างไทยกับกัมพูชากรณีปราสาทพระวิหาร จึงยังไม่เป็นที่ยุติ บริเวณปราสาทและพื้นดินใต้ปราสาทพระวิหารจึงยังคงอยู่ในอธิปไตยของประเทศไทย ทั้งนี้ขอยืนยันว่า ไม่มีพื้นที่ทับซ้อน 4.6 ตารางกิโลเมตร มีแต่พื้นที่ในเขตอธิปไตยของไทย แม้ว่ากัมพูชาชนะคดีในศาลโลก แต่ก็ขึ้นไปทำอะไรบนปราสาทไม่ได้ จะใช้เฮลิคอปเตอร์บินขึ้นก็ต้องผ่านน่านฟ้าของไทย แต่ที่ผ่านมากลับมีความพยายามเอาแผนที่ของคณะกรรมการปักปันผสมของกัมพูชากับฝรั่งเศสมาใช้ โดยไม่ยอมพูดว่าเป็นแผนที่ของฝรั่งเศสที่ไทยไม่เคยยอมรับ 
นอกจากนี้ยังต้องจับตาเรื่องพื้นที่ทับซ้อนในทะเล โดยเอ็มโอยูไทย-กัมพูชา ซึ่งโต้เถียงกันมาตั้งแต่ปี 2544 ผ่าเกาะกูดไปครึ่งหนึ่ง และขีดเส้นเขตแดนผ่านเข้ามาในอ่าวไทย ถ้ายอมให้เป็นเช่นนั้นเราจะเสียผลประโยชน์ทางทะเลทั้งแก๊สและน้ำมันมหาศาล 
"สหรัฐอเมริกา ยังเคยถอนตัวจากยูเนสโกถึง 2 ครั้ง ไม่ว่ายูเนสโกหรือคณะกรรมการมรดกโลกจะตัดสินอะไรไม่มีผลผูกพัน เว้นแต่เราจะไปยอมรับเขาเอง ดังนั้นเราจึงไม่ควรไปยอมรับคำตัดสินดังกล่าว " นายสมปอง กล่าว 
ด้าน มล.วัลย์วิภา จรูญโรจน์ นักวิจัยเชี่ยวชาญระดับ 9 สถาบันไทยคดีศึกษา ม.ธรรมศาสตร์ กล่าวว่า แม้ว่ารัฐบาลจะยอมรับให้กัมพูชาขึ้นทะเบียนปราสาทพระวิหารเป็นมรดกโลก แต่ภาคประชาชนไม่ยอมรับ เพราะมีการเปลี่ยนเส้นเขตแดนทั้งทางบกและทางทะเล โดยในปี 2544 รัฐบาลมีความพยายามจะรับรองแผนที่ดังกล่าว กรณีปราสาทพระวิหารทำให้เราเสียดินแดนตั้งแต่บันไดขั้นที่ 162 จนถึงพื้นดิน รัฐบาลไปทำความเสียหาย ประชาชนจึงต้องช่วยกันคิดว่าจะยกเลิกแถลงการณ์ร่วม และยกเลิกแผนที่ของทางกัมพูชาได้อย่างไร นอกจากนี้ตนยังสมมติฐานว่า นายนพดล หมกเม็ดไม่สิ้นสุด หลังขึ้นทะเบียนมรดกโลก นายนพดล พูดย้ำหลายครั้งว่า การปักปันเขตแดนยังไม่แล้วเสร็จ ทั้งที่คำว่าการปักปันเขตแดนกับคำว่าการสำรวจจัดทำเพื่อรับรองสิทธิเหนือดินแดนแตกต่างกัน หากยังไม่มีการปักปันเขตแดน แสดงว่าที่ผ่านมายังไม่ได้ทำอะไรเลย ถ้าเป็นเช่นนั้น ข้อตกลงระหว่างรัฐบาลไทยกับรัฐบาลกัมพูชาในปี 2544 ที่ยอมรับเส้นเขตแดนทางทะเลผ่านกระบวนการอะไรมา ในตอนนี้เครดิตของรัฐบาลจึงไม่เหลืออยู่เลย 
ม.ล.วัลย์วิภา กล่าวอีกว่า ในวันที่ 16 ก.ค. เวลา 09.00 น. กลุ่มประชาชนชาวไทย ผู้เป็นตัวแทนประเทศไทย จะรวมตัวที่สถาบันบัณฑิตพัฒนบริหารศาสตร์ (นิด้า) เพื่อขึ้นป้ายระบุข้อความ ไม่ยอมรับคำตัดสินให้ขึ้นทะเบียนมรดกโลกปราสาทพระวิหารของกัมพูชา และจะทำหนังสืออย่างเป็นทางการ ยื่นต่อคณะกรรมการยูเนสโกว่า ประชาชนชาวไทยไม่ยอมรับในแถลงการณ์ร่วมไทย-กัมพูชา และการขึ้นทะเบียนปราสาทพระวิหารเป็นมรดกโลก 
ด้านนายเทพมนตรี ลิมปพะยอม นักวิชาการด้านประวัติศาสตร์ กล่าวว่า นายนพดล พูดโกหกผ่านสถานีโทรทัศน์ 2-3 ช่อง โดยระบุว่า การบริหารร่วมของ 7 ประเทศ จะบริหารเฉพาะตัวปราสาท แต่ในความเป็นจริง คณะกรรมการร่วมจะเข้ามาบริหารพื้นที่ทับซ้อน และในปี 2553 ไทยจะเสียดินแดนในบริเวณพื้นที่ทับซ้อน 
นายกษิต ภิรมย์ อดีตเอกอัครราชทูตไทยประจำกรุงวอชิงตัน ดีซี กล่าวว่า รัฐบาลชุดนี้สอบตกในเรื่องการละเมิดรัฐธรรมนูญ และไม่เปิดให้ประชาชนมีส่วนร่วมในการตรวจสอบและตัดสินใจ การกระทำที่ผ่านมาเปรียบเหมือนเด็กทำผิดที่ถูกครูจับได้ การลาออกของรัฐมนตรีต่างประเทศและคณะรัฐมนตรีของนายสมัคร สุนทรเวช จึงไม่ถือเป็นที่สิ้นสุด เพราะมีการกระทำที่ละเมิดรัฐธรรมนูญและทรยศต่อชาติ 
ผบ.สส.จะระดมสมองถกพื้นที่ทับซ้อนหวั่นเสียเปรียบซ้ำสอง 
ที่ท่าอากาศยานทหาร กองบิน 6 (บน.6) พล.อ.บุญสร้าง เนียมประดิษฐ์ ผู้บัญชาการทหารสูงสุด ให้สัมภาษณ์ถึงกรณีที่กัมพูชาขึ้นทะเบียนปราสาทเขาพระวิหารเป็นมรดกโลกสำเร็จว่า เรื่องเขาพระวิหาร กองทัพเห็นเป็นเรื่องสำคัญ เพราะมีบทเรียนต่างๆเกิดขึ้น และเป็นปัญหาที่เข้าใจยาก แต่เมื่อผ่านไปแล้วเราก็ต้องทบทวนว่า บทเรียนที่เกิดขึ้นมีอะไรให้กับกองทัพ หรือหน่วยงานอื่นแค่ไหนอย่างไร 
จะมีการจัดสัมมนาขึ้นในวันอาทิตย์ที่ 13 ก.ค.นี้ เวลา 09.00 น. ซึ่งจะมีนักวิชาการ และกระทรวงการต่างประเทศเข้าร่วมการสัมมนา ทั้งนี้จะไม่มีการผูกมัดกับหน่วยงานใดๆ และการพูดจะไม่มีการเปิดเผย ว่า ใครเป็นคนพูดและจะมีการสรุปออกมาอีกครั้ง ซึ่งอาจจะมีการแจกเป็นลายลักษณ์อักษร โดยจะจัดที่สถาบันวิชาการป้องกันประเทศ จัดโดยสถาบันวิทยาลัยทางยุทธศาสตร์ซึ่งตนจะไปร่วม ในฐานะให้ความเห็นทางวิชาการ เพื่อจะนำบทเรียนต่างๆมาเป็นแนวทาง และเตรียมการไม่ให้พื้นที่อื่นๆเสียเปรียบเขาอีก ซึ่งยังมีพื้นที่อีกมากจึงต้องศึกษาปัญหานี้ให้ละเอียด เพื่อหาหนทางในการปฏิบัติว่า ตัวปราสาทเขาพระวิหารจะดำเนินการอย่างไรต่อไป 
เมื่อถามว่า กองทัพจำเป็นต้องกำหนดท่าทีในการดำเนินการกับข้อพิพาทในพื้นที่ 4.6 ตร.กม. อย่างไร พล.อ.บุญสร้าง กล่าวว่า ในวันอาทิตย์นี้คงมีการพูดคุย ซึ่งเรามีจุดยืนอยู่แล้ว ต้องฟังจากหลายๆฝ่าย เพื่อให้เป็นไปในทิศทางเดียวกัน หากไปคนละทางคนอาจจะผิดๆ ถูกๆ เดี๋ยวจะอายเขา ซึ่งการสัมมนาครั้งนี้ไม่มีนักการเมืองเข้าร่วมด้วย 
เมื่อถามว่า รู้สึกเหนื่อยต่อสถานการณ์การเมืองที่มีการดึงทหารเข้าไปเป็นเงื่อนไข พล.อ.บุญสร้าง กล่าวว่า ทหารมีหน้าที่ของเราอยู่แล้ว แต่ต้องทำไปตามหน้าที่ 
"ปองพล"ชี้แจงปชป.กรณีปราสาทพระวิหารเสาร์นี้ 
นายสาทิตย์ วงศ์หนองเตย ประธานคณะกรรมการพรรคฝ่ายค้าน (วิปฝ่ายค้าน) เปิดเผยว่า นายปองพล อดิเรกสาร ประธานคณะกรรมการมรดกโลกไทย นัดพบคณะทำงานพรรคประชาธิปัตย์ 10 โมงเช้าวันเสาร์ที่12 ก.ค. กรณีการขึ้นทะเบียนปราสาทพระวิหาร โดยนัดนายอภิสิทธิ์ เวชชาชีวะ หัวหน้าพรรคและคณะที่ทำเรื่องนี้เข้าฟังด้วย ซึ่งประเด็นที่จะซักถามมีมาก เพราะมีความสงสัยอยู่ในขั้นตอนการดำเนินการในส่วนการประชุมคณะกรรมการมรดกโลกว่า ทำไปมากน้อยแค่ไหนในการแจ้งกับฝ่ายต่างๆ เกี่ยวกับจุดยืนของประเทศไทยในประเด็นดังกล่าว นอกจากนี้จะต้องถามเกี่ยวกับการดูแลพื้นที่ร่วมกัน 7 ประเทศที่วิตกว่า จะเป็นพื้นที่ของประเทศไทย ว่าข้อเท็จจริงเป็นอย่างไร 
คุณปองพลได้ประสานผ่านคุณไกรศักดิ์ ชุณหะวัณ ส.ส.สัดส่วน เพื่อมาชี้แจงเรื่องนี้ คงอยากอธิบายให้ฟังว่าที่ไปดำเนินการมามีรายละเอียดอย่างไร ส่วนของพรรคก็ถือว่าได้ประโยชน์มากเพราะในเวลานี้หลังจากยื่นถอดถอนนายนพดล ปัทมะ ก็กำลังดูเรื่องรายละเอียดที่จะเกี่ยวข้องกับการที่จะยื่นถอดถอนเพิ่มหรือไม่ ไม่ว่าจะเป็นนายกฯหรือคนอื่นๆ เพราะมีปัญหาเอกสารพอสมควร เนื่องจากเมื่อวานได้รับเพียงสรุปมติครม.ไม่ได้ตัวรายละเอียดในการประชุมวันที่ 17 พ.ค.และ 24 พ.ค.แต่สิ่งที่ต้องการคือเอกสารที่ส่งจากกระทรวงการต่างประเทศ และมติครม. 27 พ.ค.ที่ย้อนไปรับรองการดำเนินการที่กรุงปารีส โดยอ้างว่าเอกสารดังกล่าวเป็นชั้นความลับมาก 
ดังนั้นขั้นตอนปฏิบัติต้องไปติดต่อกระทรวงการต่างประเทศเอง แต่สำนักเลขาครม.จะดำเนินการให้ ตนก็จะรอดู 1 วันถ้าไม่ได้ วันจันทร์ที่จะถึงนี้จะไปขอเองที่กระทรวงการต่างประเทศ ซึ่งอยากเรียกร้องไปที่ข้าราชการในพระบาทสมเด็จพระเจ้าอยู่หัว ให้ช่วยเปิดเผยเอกสารดังกล่าวออกมา เพราะเป็นเรื่องที่ส่งผลกระทบต่อความมั่นคงของชาติ และไม่ถือเป็นความลับแล้ว เนื่องจากเมื่อศาลรัฐธรรมนูญมีคำวินิจฉัยว่าขัดรัฐธรรมนูญมาตรา 190 สุดท้ายเรื่องก็ต้องเข้าสู่การพิจารณาของสภาอยู่ดี 
ประธานวิปฝ่ายค้าน กล่าวว่า ในเรื่องนี้ยังไม่มีการตัดนายกฯออกจากการพิจารณาว่าจะถอดถอนออกจากตำแหน่ง เพราะอยู่ในฐานะที่ต้องรับผิดชอบต่อความผิดพลาดที่เกิดขึ้นอยู่แล้ว แต่การยื่นถอดถอนต้องมีเอกสารที่ชัดเจนว่านายกฯเข้าไปเกี่ยวข้องในฐานใด ซึ่งสัปดาห์หน้าจะมีความชัดเจนว่าจะถอดถอนใครเพิ่มบ้าง 
อนุสรณ์"ยันไทยไม่มีโบราณวัตถุคืนกัมพูชา 
นายอนุสรณ์ วงศ์วรรณ รัฐมนตรีว่าการกระทรวงวัฒนธรรม(วธ.)กล่าวถึงกรณีที่มีกระแสข่าวประเทศกัมพูชาจะออกมาทวงคืนโบราณวัตถุที่อยู่บริเวณปราสาทพระวิหารและวัตถุโบราณอื่นนั้น ว่าในเรื่องนี้ยังไม่การติดต่อมาจากทางประเทศกัมพูชาว่าจะทวงคืนสิ่งใดบ้างซึ่งตามหลักสากล ถ้าประเทศที่เป็นเจ้าของทราบว่ามีสิ่งของเขาอยู่ในประเทศอื่นๆ ประเทศเจ้าของจะต้องนำหลักฐานทั้งภาพถ่ายหลักฐานต่างๆมา จากนั้นเราจะต้องทำการตรวจสอบข้อเท็จจริงอีกครั้งหนึ่งถ้าพิสูจน์แล้วว่า ใช่ เราก็ต้องส่งคืนให้แก่ประเทศนั้นเหมือนกับกรณีทับหลังนารายณ์ที่ไทยมีหลักฐานและสามารถนำกลับมาไว้ในประเทศไทยได้ 
"เท่าที่ตนทราบจากกรมศิลปากรว่าขณะนี้ไม่มีหนังสือมาจากทางการกัมพูชาแต่อย่างใดเพียงแต่ทราบข่าวจากทางสื่อมวลชนเท่านั้นซึ่งที่ผ่านมาประเทศไทยเคยคืนโบราณวัตถุที่ถูกจับกุมได้ให้แก่ประเทศกัมพูชากว่าร้อยชิ้นแต่ในปัจจุบัน เรายังไม่มีสิ่งของใดจะต้องคืนให้แก่กัมพูชา" รมว.วัฒนธรรม 
ผู้ว่าฯชี้ทางขึ้นพระวิหารของไทยเขมรต้องออกไป 
นายนิยม รอดเนียม ผู้ประสานงานสมัชชาประชาชนจังหวัดศรีสะเกษ กล่าวว่า สมัชชาประชาชนจังหวัดศรีสะเกษและประชาชนศรีสะเกษ ได้มีเจตนารมณ์เพื่อรณรงค์รักษาสมบัติอันล้ำค่าของจังหวัดศรีสะเกษ และพื้นที่บริเวณปราสาทพระวิหาร ซึ่งมีแนวโน้มว่าจะมีการสูญเสียพื้นที่บริเวณรอบปราสาท 4.6 ตร.กม. ตามข้อกำหนดของคณะกรรมการมรดกโลก โดยเฉพาะการที่จะมีตัวแทนจาก 7 ประเทศเข้ามาบริหารจัดการพื้นที่ปราสาทเขาพระวิหาร อาจจะเป็นสาเหตุให้เสียดินแดนอีกครั้ง สมัชชาประชาชนจังหวัดศรีสะเกษจึงได้จัดให้มีการรณรงค์ชี้แจงเพื่อสร้างความเข้าใจ แก่ประชาชนในวันที่ 12 ก.ค.นี้ เวลา 16.30 น. เป็นต้นไป ที่บริเวณถนนคนเดินหน้าสถานีรถไฟจังหวัดศรีสะเกษ 
"ขอยืนยันว่าเรามีทะเบียนบ้านในศรีสะเกษหาใช่คนต่างจังหวัดที่มาแอบแฝงสร้างความวุ่นวายอย่างที่หลายคนกล่าวอ้าง ส่วนคนอื่นที่เข้ามาร่วมทวงคืนแผ่นดินก็เป็นเรื่องของการแสดงออกถึงความรักชาติรักแผ่นดินในฐานะประชาชนคนไทยทุกคน "นายนิยมกล่าว 
ด้านนายเสนีย์ จิตตเกษม ผู้ว่าราชการจังหวัดศรีษะเกษกล่าวว่า ศรีสะเกษไม่ใช่ต้นเหตุของปัญหา แต่เป็นปลายเหตุซึ่งเกิดจากเงื่อนไขทางการเมืองทำให้รัฐบาลกัมพูชาสั่งปิดประตูทางเข้าออกปราสาทพระวิหาร ตนได้ทำหนังสือเพื่อขอเจรจาเรื่องการเปิดประตู ซึ่งเขาก็ทำหนังสือตอบกลับมาว่ายินดีให้เจรจาทุกเงื่อนไขขึ้นอยู่กับไทย โดยอ้างว่าหากสถานการณ์ภายในประเทศไทยยังไม่ปกติ เขาก็ไม่สามารถเปิดประตูได้ เนื่องจากกลัวว่าประชาชนเขาจะไม่ปลอดภัย 
นายเสนีย์ กล่าวว่า ขอยืนยันตาม มติ ครม. 2505 ว่าพื้นที่บริเวณทางขึ้นปราสาทพระวิหารที่บอกว่าเป็นพื้นที่ทับซ้อนนั้นเป็นเขตแดนของไทย ตามหลักสากลในการปักปันเขตแดน โดยไทยใช้แผนที่ 1: 20,000 ส่วนกัมพูชาใช้ 1: 200,000 ซึ่งเป็นแผนที่ที่มีรายละเอียดน้อยกว่าเรา ดังนั้นชาวกัมพูชาที่อาศัยอยู่บริเวณทางขึ้นปราสาทตั้งแต่ปี 2543 จะต้องออกไปจากเขตแดนตรงนั้น 
นายเสนีย์ กล่าวว่า ที่ผ่านมาตั้งแต่ปี 2543 หลังจากที่ชาวกัมพูชาเข้ามาอยู่แรกๆทางประเทศไทยเราก็มีการทักท้วงจนเกิดข้อพิพาทกันและเป็นสาเหตุให้มีการปิดประตูเมื่อปี 2544 ซึ่งครั้งนั้นคนไทยยอมถอยออกมาเพื่อต้องการเคลียร์พื้นที่ทับซ้อนดังกล่าวให้ชัดเจนก่อน แต่ชาวกัมพูชาไม่ยอมถอยออกไป เมื่อประตูเปิดจึงได้มีการค้าขายกันมาอย่างต่อเนื่อง ซึ่งตนเห็นว่าการที่ชาวบ้านทั้งสองฝั่งอยู่ด้วยกันมาอย่างสงบเพราะยึดหลักสังคมวัฒนธรรม ปัญหาที่เกิดอยู่เป็นเรื่องทางการเมืองที่มาขีดเส้นแบ่งเขตแดนโดยขาดการมองเรื่องสังคมวัฒนธรรม ดังนั้นจึงอยากให้ทั้งสองประเทศมานั่งโต๊ะเจรจากันอย่างสันติวิธี โดยเฉพาะเรื่องเขตแดนจำเป็นจะต้องปักปันให้ชัดเจน จะเป็นทางออกที่ดีที่สุด 
http://www.komchadluek.net/
อสส.พร้อมขอตัว"วัฒนา"จากเขมรมาฟังคำตัดสิน 
โฆษกอัยการ ระบุหากมีหลักฐานยืนยัน"วัฒนา อัศวเหม" หลบหนีไปต่างประเทศจริงพร้อมดำเนินขอส่งผู้ร้ายข้ามแดนตามสนธิสัญญาระหว่างประเทศ ขณะที่ "จงรัก จุฑานนท์" เผยผกก.สภ.สระแก้ว พบตัว "วัฒนา" ที่ปอยเปต ประเทศกัมพูชา 
เมื่อเวลา 10.00 น. วันที่ 11 ก.ค. ที่ห้องประชุมสำนักงานตำรวจภูธรภาค 2 พล.ต.อ.จงรัก จุฑานนท์ รอง ผบ.ตร.(ปป.3) พล.ต.ท.ชลอ ชูวงษ์ ผู้ช่วย ผบ.ตร.(ปป.32) เดินทางมาประชุมเพื่อมอบนโยบายการปฏิบัติราชการและเร่งรัดติดตามคดีสำคัญในพื้นที่สำนักงานตำรวจภูธรภาค 2 โดยมี พล.ต.ท.ธีรยุทธ กิติวัฒน์ ผบช.ภ. 2 ผบก.ภ.จว. หัวหน้าสถานีตำรวจในภาค 2 เข้าร่วมประชุมประมาณ 200 คน โดยใช้เวลานานประมาณ 2 ชั่วโมง 
หลังจากนั้น พล.ต.อ.จงรัก จุฑานนท์ รอง ผบ.ตร.(ปป.3) กล่าวถึงความคืบหน้ากรณีนายวัฒนา อัศวเหม อดีตรมช.มหาดไทย ประธานที่ปรึกษาพรรคเพื่อแผ่นดิน ที่หลบหนีการฟังคำพิพากษาศาลฎีกา คดีโครงการบ่อบำบัดน้ำเสียคลองด่าน ใช้เงินลงทุนกว่า 23,000 ล้านบาท ว่า ในการประชุมครั้งนี้ ส่วนหนึ่งได้มาเร่งรัดในการติดตามคดีของนายวัฒนาด้วย เนื่องด้วยพื้นที่ภาค 2 โดยเฉพาะ สระแก้ว จันทบุรี และตราด มีแนวเขตแดนติดต่อกับประเทศ ซึ่งจะเป็นเส้นทางการหลบหนีของนายวัฒนา จึงได้กำชับให้ตรวจตราเป็นพิเศษ ที่สำคัญนายวัฒนามีโรงแรมที่เปิดบ่อนกาสิโน 2 แห่งคือ โรงแรมแกรนด์ไดมอนด์ และโรงแรมปอยเปตรีสอร์ท ซึ่งอาจจะอาศัยอยู่ที่แห่งใดแห่งหนึ่ง 
ส่วนจะกบดานในประเทศไทยคงยาก เพราะหลายคนรู้จักหน้าเป็นอย่างดี อาจจะถูกจับกุมเหมือนกับนายรักเกียรติ สุขธนะ อดีต รมว.สาธารณสุข ที่มาออกกำลังกายในช่วงเช้า และถูกชาวบ้านแจ้งให้จับกุมตัว 
พล.ต.อ.จงรัก กล่าวอีกว่า ได้รับรายงานของ พ.ต.อ.อิทธิพล พิริยะภิญโญ ผกก.สภ.สระแก้ว ว่า เครือญาติของนายวัฒนาเดินทางไปหานายวัฒนาที่โรงแรมปอยเปตรีสอร์ทซึ่งได้พบนายวัฒนาแล้ว แต่ไม่สามารถจับกุมตัวได้ เพราะอยู่นอกราชอาณาจักร ประกอบกับศาลยังไม่มีคำพิพากษา ส่วนการหลบหนีนั้นยอมรับว่าหนีได้ทั้งทางบกทางน้ำ ทางบกโดยเฉพาะพื้นที่ จ.สระแก้ว สามารถมาออกไปได้เลยเพราะบางช่วงแคบมาก หรือทางเรือสามารถนั่งเรือจาก จ.สมุทรปราการไปเกาะกงได้เลย 
"พูนผล อัศวเหม"พาลูกเมียเข้าบ่อนปอยเปต 
ผู้สื่อข่าวจังหวัดสระแก้วรายงานว่า วันนี้ (11 ก.ค.)ที่บริเวณด่านพรมแดนอรัญประเทศ จุดผ่านแดนถาวรบ้านคลองลึก อ.อรัญประเทศ จ.สระแก้ว ซึ่งอยู่ตรงข้ามบ่อนกาสิโนฝั่งปอยเปต ประเทศกัมพูชา จนท.ด่านตม.อรัญประเทศ และ ทหารพราน ฉก.กรม.ทพ.ที่ 12กกล.บูรพา ยังคงตรวจเข้มการเดินทางออกนอกประเทศของประชาชน โดยมีการตรวจค้นและตรวจสอบรถยนต์ทุกคันที่เดินทางออกไปกัมพูชา 
โดยเฉพาะตรวจสอบการเดินทางออกนอกประเทศของนายวัฒนา คาดว่าจะหลบหนีหมายจับของศาลมาหลบซ่อนตัวอยู่ในบ่อนกาสิโน แกรนด์ ไดม่อนซิตี้ ในฝั่งปอยเปต ซึ่งนายวัฒนาฯเป็นหุ้นส่วนใหญ่อยู่ 
ต่อมาเวลา 08.53 น. บริเวณช่องตรวจหนังสือเดินทางขาออก ของด่านตม.อรัญประเทศ ได้มีรายชื่อนายพูนผล อัศวเหม บุตรชายนายวัฒนาได้เดินทางมายื่นพาสปอร์ตเพื่อประทับตราเดินทางออกไปฝั่งกัมพูชา โดยได้เดินทางมาพร้อมภรรยาและบุตร 2 คน ซึ่งจากการเดินทางออกไปฝั่งกัมพูชาของนายพูนผลครั้งนี้ทำให้ จนท.หน่วยงานด้านการข่าวทั้งของทหารและ ตำรวจ ต่างวิ่งเช็คข่าวและตรวจสอบกันวุ่น เนื่องจากเชื่อว่านายพูนผล เดินทางออกไปที่บ่อนฯ ฝั่งปอยเปต เพื่อนำภรรยาและลูก ไปเยี่ยมนายวัฒนาที่คาดว่าหลบหนีหมายจับของศาล ออกไปกบดานในบ่อนกาสิโนแกรนด์ ไดม่อนซิตี้ ฝั่งกัมพูชา 
พ.ต.ท.จิรชาติ ร่มสายหยุด สว.ด่านตม.อรัญประเทศ เปิดเผยว่า ด่านตม.อรัญประเทศ ได้ดำเนินการตรวจเข้มสำหรับประชาชนที่เดินทางผ่านเข้า-ออก ตลอดเวลา โดยเฉพาะจากการตรวจสอบยังไม่พบว่านายวัฒนาเดินทางผ่านมาทางนี้ ส่วนการที่นายพูนพลเดินทางออกไปฝั่งปอยเปต เมื่อเวลา 08.53 น.นั้น เนื่องจากนายพูนผล เป็นผู้บริหารบ่อนกาสิโนแกรนด์ไดม่อนซิตี้ ฝั่งกัมพูชา จะต้องเดินทางออกไปดูแลธุรกิจเป็นประจำอยู่แล้ว ถือว่ายังไม่ผิดปกติ ส่วนนายวัฒนาจะอยู่ในบ่อนฝั่งปอยเปต หรือไม่นั้นยังไม่สามารถตรวจสอบได้ 
อสส.พร้อมขอตัว"วัฒนา"จากเขมรมาฟังคำตัดสิน 
นายธนพิชญ์ มูลพฤกษ์ โฆษกสำนักงานอัยการสูงสุด กล่าวว่า การติดตามตัวนายวัฒนานั้นต้องพิจารณาว่าไทยมีสนธิสัญญากับประเทศนั้นหรือไม่ ซึ่งระหว่างไทยกับประเทศกัมพูชาตนยังไม่แน่ใจ แต่ไทยเคยมีสนธิสัญญากับประเทศฝรั่งเศส ซึ่งประเทศกัมพูชาเคยตกอยู่ใต้อาณานิคมประเทศฝรั่งเศสมาก่อน 
ผู้สื่อข่าวถามว่า หากถึงวันนัดฟังคำพิพากษาที่ 18 ส.ค.นี้ แล้วยังไม่สามารถตามตัวนายวัฒนามาศาลได้ อัยการจะดำเนินการเรื่องนี้อย่างไร นายธนพิชญ์ กล่าวว่า จะต้องได้หลักฐานยืนยันให้ชัดก่อนว่านายวัฒนาหลบหนีจริงๆ และหลบหนีไปที่ไหน แล้วจึงจะดำเนินการขอส่งตัวเป็นผู้ร้ายข้ามแดนได้ แต่ถ้าขณะนี้ยังหาตัวนายวัฒนาไม่ได้โดยไม่รู้ว่าไปอยู่ที่ใดก็เป็นเรื่องที่ศาลจะต้องปรับนายประกันและอ่านคำพิพากษาลับหลังจำเลย 
เมื่อถามว่า เพื่อเป็นการป้องกันไม่ให้เกิดเหตุการณ์เช่นนี้อีกในอนาคตจะมีคัดค้านเรื่องการประกันตัวหรือไม่ นายธนพิชญ์ กล่าวว่า เรื่องยังไม่ไปไกลถึงขนาดนั้น เพราะโดยหลักการทั่วไปหากผู้ต้องหาหรือจำเลยเข้ามอบตัวในการดำเนินคดี อัยการมักจะไม่ค้านประกันอยู่แล้ว ซึ่งเรื่องการจะให้ประกันตัวหรือไม่ หรือจะถอนประกัน เป็นอำนาจของศาลที่จะใช้ดุลยพินิจ 
http://www.komchadluek.net/
แพทย์เผยยอดรักไม่ทำคีโมมะเร็งลามทั่วช่องท้อง
"ยอดรัก" ไม่ขอทำคีโม เหตุทนอาการข้างเคียงไม่ไหว แพทย์แถลงมะเร็งลามทั่วช่องท้อง แถมก้อนเนื้อที่ตับโตขึ้น เผยตามสถิติอยู่ได้ 3-9 เดือน แต่ยังให้กำลังใจ ชี้ทุกอย่างขึ้นอยู่ที่ตัวผู้ป่วย ลูกชายวอนขอความช่วยเหลือจากแฟนเพลง ผู้ใหญ่ใจดีไม่ได้ช่วยแล้ว
ภายหลังนักร้องลูกทุ่งชื่อดัง นายนิพนธ์ ไพรวัลย์ หรือ "ยอดรัก สลักใจ" เข้ารักษาตัวที่โรงพยาบาลพระรามเก้าอีกครั้ง เนื่องจากมีอาการปวดท้องอย่างรุนแรงจากภาวะโรคมะเร็งตับ ล่าสุดเมื่อเวลา 13.00 น. วันที่ 11 กรกฎาคม นพ.อาทิตย์ เจียรนัยศิลาวงศ์ ผู้ช่วยผู้อำนวยการฝ่ายการแพทย์ นพ.ธัช อธิวิทวัส อายุรแพทย์โรคมะเร็ง และนายศุภธร จันทกุล หัวหน้าแผนกสื่อสารการตลาด โรงพยาบาลพระรามเก้า เปิดแถลงข่าวถึงอาการและแนวทางการรักษายอดรัก สลักใจ ที่ห้องประชุมชั้น 5 ของโรงพยาบาล 
นพ.ธัช แพทย์เจ้าของไข้ กล่าวว่า หลังจากโรงพยาบาลเคยให้ยาเคมีบำบัดในการรักษายอดรักมาระยะเวลาหนึ่ง แต่ด้วยผลข้างเคียงทำให้แพทย์และญาติตกลงกันว่าจะใช้วิธีรักษาตามอาการ ซึ่งยอดรักมาพบแพทย์เป็นระยะ กระทั่ง 2 สัปดาห์ก่อนหน้านี้ ยอดรักติดต่อมาว่า รู้สึกปวดท้องมากขึ้น และพักผ่อนไม่ค่อยได้ จึงให้มาตรวจดูอาการอีกครั้ง 
"จากการตรวจพบว่า ระดับความเหลืองในเส้นเลือดเพิ่มขึ้น มีน้ำในช่องท้อง ทำให้เกิดอาการแน่นท้อง และปวดบริเวณท้อง ก้อนเนื้อที่ตับโตขึ้น ซึ่งแพทย์ได้ให้ยาขับปัสสาวะ เพื่อให้น้ำในท้องระบายออกมา หลังจากให้ยาพบว่าน้ำในท้องลดลง ทำให้ไม่ต้องเจาะช่องท้อง แต่ต้องคอยควบคุมระดับน้ำให้อยู่ในปริมาณที่พอดี ส่วนอาการปวดมาจากอาการมีน้ำในท้องมาก ขณะนี้สามารถควบคุมได้แล้ว" นพ.ธัชกล่าว 
นพ.ธัชกล่าวต่อว่า จากผลการตรวจอาการของนักร้องลูกทุ่งชื่อดังเมื่อประมาณเดือนที่ผ่านมา พบว่าเนื้อร้ายลามไปที่ช่องท้อง แต่ไม่พบเชื้อมะเร็งลามไปที่อื่นอีก หากถามว่าเป็นสัญญาณบ่งบอกของระยะสุดท้ายหรือไม่ แพทย์ไม่สามารถบอกได้ว่าอยู่ในขั้นหรือระยะใด แต่ตัวเลขตามสถิติของคนที่เป็นโรคคล้ายกัน จะมีระยะเวลาอยู่ได้ 3-9 เดือน แต่ทั้งนี้ขึ้นอยู่กับตัวผู้ป่วยด้วย 
"ทุกวันนี้ในประเทศไทยเราพบมะเร็งตับมากที่สุดในผู้ป่วยชาย ซึ่งสาเหตุมาจากการติดเชื้อไวรัสตับอักเสบ หรือเคยมีญาติเป็นโรคนี้ ปัจจุบันก็มีการฉีดวัคซีนป้องกัน ส่วนขั้นตอนการรักษาค่อนข้างยากลำบาก เพราะตับเป็นอวัยวะที่มีอันเดียว ทำให้ไม่สามารถตัดออกได้ แต่ก็ขึ้นอยู่กับอาการของแต่ละคนว่าหนักหนาแค่ไหน" นพ.ธัชกล่าว 
แพทย์เจ้าของไข้คนเดิมกล่าวว่า ขณะนี้แพทย์สามารถควบคุมอาการป่วยของยอดรักไว้ได้ ส่วนจะต้องพักรักษาตัวอยู่ที่โรงพยาบาลนานแค่ไหน ขึ้นอยู่กับสภาพร่างกายของผู้ป่วย ซึ่งแพทย์ได้พูดคุยกับผู้ป่วยและครอบครัวไว้แล้วว่า จะไม่ให้ยาเคมีบำบัดในการรักษา เพื่อผลข้างเคียงจะได้ลดน้อยลง อย่างไรก็ตาม สิ่งที่น่าเป็นห่วงที่สุดเกี่ยวกับอาการผู้ป่วยตอนนี้ คือ ต้องดูที่ตัวคนไข้เป็นหลัก เพราะถ้ามีอาการปวดมากขึ้นคงจะต้องให้ยา แต่จนถึงขณะนี้ยังไม่เห็นอาการที่น่าห่วงเช่นนั้น ส่วนเรื่องการผ่าตัดตอนนี้ยังไม่มี แต่ผู้ป่วยเอ่ยปากว่า พร้อมจะออกจากโรงพยาบาล 
"การทำงานของตับตอนนี้ยังทรงตัวอยู่ มีแย่ลงบ้าง แต่ยังสามารถทำงานได้เป็นปกติ ส่วนบางครั้งที่มีอาการน้ำเข้าปอด ซึ่งเป็นอาการต่อเนื่องมาจากน้ำท่วมในช่องท้อง พอน้ำในช่องท้องลดลง น้ำที่เข้าไปในเยื่อหุ้มปอดก็จะลดลงตามมา โดยรวมแล้วถือว่าอาการคุณยอดรักวันนี้ดีขึ้นกว่าวันที่มาหาแพทย์ก่อนหน้านี้" นพ.ธัชกล่าว 
ด้านนายเกรียงศักดิ์ ไพรวัลย์ บุตรชายของยอดรัก กล่าวว่า ข่าวที่ออกมาว่าพ่อขายบ้านได้แล้วนั้น ความจริงยังขายไม่ได้ พ่อบอกว่า หากใครสนใจก็ขอให้มาคุยกัน ส่วนค่าใช้จ่ายในบ้านขณะนี้ถือว่าเยอะมาก หลายคนเข้าใจว่า ที่ผ่านมาหลังการจัดงานคอนเสิร์ตให้พ่อทางบ้านก็มี เงินเข้ามาเป็นหลักล้าน แต่แท้จริงไม่ได้มากมายขนาดนั้น ส่วนซีดีที่พ่อทำออกมามียอดขายลดลง หากใครอยากจะช่วยเหลือก็ยินดี และเป็นพระคุณมาก เพราะทางบ้านกำลังเดือดร้อน โดยโอนเข้าบัญชีได้ที่ชื่อบัญชี นิพนธ์ ไพรวัลย์ ธนาคารกรุงเทพ สาขาตลิ่งชัน เลขที่ 2110071475 
"ความช่วยเหลือของผู้ใหญ่ใจดี มันไม่มีความต่อเนื่อง หลังจากเราเข้ามารักษาที่โรงพยาบาลพระรามเก้าครั้งแรก แล้วได้ใช้เคมีบำบัดไป คุณพ่อทนไม่ไหว เลยไม่ได้มาตามนัดต่อ ทำให้การช่วยเหลือตรงนั้นขาดหายไป ผมอยากจะวิงวอนให้แฟนเพลงของพ่อ ถ้ายังรักพ่ออยู่ก็อยากจะให้ช่วยเหลือ" ลูกชายนักร้องลูกทุ่งชื่อดังกล่าว 
ส่วนบรรยากาศหน้าห้องพัก 1608 โรงพยาบาลพระรามเก้า ของยอดรัก มีบรรดาผู้ขายยาสมุนไพรหลายเจ้าพยายามขอเข้าเยี่ยม เพื่อนำผลิตภัณฑ์และยาต่างๆ มาเสนอขายบ้าง ให้บ้าง ทำให้ทางโรงพยาบาลต้องจัดเจ้าหน้าที่รักษาความปลอดภัยมาดูแลความเรียบร้อยบริเวณหน้าห้องพัก และยังไม่อนุญาตให้ใครเข้าเยี่ยมนักร้องลูกทุ่งชื่อดังในช่วงนี้ เพื่อต้องการให้ยอดรักพักผ่อนได้เต็มที่ ตามคำสั่งของหมอ
http://www.komchadluek.net/
บุชไฟเขียวออกกม.ดักฟังได้ไม่ต้องขออำนาจศาล
"บุช"ลงนามกฎหมายอนุญาตให้ดักฟังชาวอเมริกันที่ติดต่อผู้ต้องสงสัยก่อการร้ายได้ โดยไม่ต้องขออำนาจศาล
(11ก.ค.) ประธานาธิบดีจอร์จ ดับเบิลยู บุช ของสหรัฐลงนามอนุมัติกฎหมายที่ให้อำนาจหน่วยข่าวกรองดักฟังการติดต่อสื่อสารระหว่างชาวอเมริกันและผู้ต้องสงสัยก่อการร้าย โดยไม่ต้องขออำนาจศาล และให้การคุ้มครองแก่บริษัทโทรคมนาคมที่ให้ความร่วมมือกับทางการแล้ว โดยพิธีลงนามมีขึ้นเมื่อวาน เพียงหนึ่งวันหลังจากวุฒิสภายอมลงมติเห็นชอบ ซึ่งนับเป็นชัยชนะสำคัญของบุชหลังเกิดการโต้เถียงอย่างหนักในสภาคองเกรสตลอดเกือบหนึ่งปี 
บุชบอกว่า วินาศกรรม 11 กันยายน 2544 ได้เปลี่ยนแปลงสหรัฐไปตลอดกาลและทำให้หน่วยข่าวกรองต้องรู้ให้ได้ว่าศัตรูของสหรัฐกำลังติดต่อกับใคร เรื่องอะไรแต่สหภาพเสรีภาพพลเมืองอเมริกัน หรือ เอซีแอลยู ได้ยื่นฟ้องต่อศาลแขวงแมนฮัตตันทันทีเพื่อเรียกร้องให้กฎหมายฉบับนี้เป็นโมฆะ เพราะละเมิดรัฐธรรมนูญที่ให้เสรีภาพในการแสดงความคิดเห็นและให้การคุ้มครองจากการถูกตรวจค้นที่ไม่ชอบด้วยกฎหมาย รวมทั้งขอให้ศาลสั่งให้เจ้าหน้าที่ข่าวกรองระงับการดักฟังสอดแนมใดๆภายใต้กฎหมายใหม่ไว้ก่อน 
นอกจากนี้อีกประเด็นที่มีการโต้เถียงกันมากในระหว่างพิจารณากฎหมายฉบับนี้ คือ การให้ความคุ้มครองแก่บริษัทโทรคมนาคมที่ให้ความร่วมมือในการตรวจสอบโทรศัพท์และอีเมล์ ซึ่งจะทำให้บริษัทเหล่านี้ไม่ต้องเสี่ยงกับการถูกฟ้องร้องเรียกค่าเสียหายมูลค่าหลายพันล้านดอลลาร์ฐานละเมิดสิทธิส่วนบุคคล 
http://www.komchadluek.net/
3ก.ย.ศาลนัดฟังคำสั่งคดีทักษิณแก้กม.หลังอัยการยื่นฟ้อง
อัยการสูงสุดยื่นฟ้อง "ทักษิณ" ต่อศาลฎีกานักการเมือง ข้อหาออกกฎหมายแก้ไขค่าสัมปทานโทรศัพท์มือถือ-ดาวเทียม เอื้อธุรกิจครอบครัว ทำรัฐเสียหาย 6.6 หมื่นล้าน ตามที่คตส.ส่งสำนวน ศาลนัดฟังคำสั่ง 3 ก.ย. ขณะคดีท่อร้อยสายอัยการให้ ป.ป.ช.สอบเพิ่ม อดีตโฆษก คตส.ชื่นชมฟ้องเร็วขึ้นเป็นคดีที่ 3 แล้ว 
ที่ศาลฎีกาแผนกคดีอาญาของผู้ดำรงตำแหน่งทางการเมือง สนามหลวง เมื่อเวลา 11.00 น. วันที่ 11 ก.ค. นายเศกสรรค์ บางสมบุญ อธิบดีอัยการฝ่ายคดีพิเศษ นำสำนวนการสอบสวนของคณะกรรมการตรวจสอบการกระทำที่ก่อให้เกิดความเสียหายแก่รัฐ ( คตส.) และพยานหลักฐาน คดีทุจริตภาษีสรรพสามิต จำนวน 3 ลัง 20 แฟ้ม รวม 19,933 แผ่น พร้อมความเห็นของนายชัยเกษม นิติสิริ อัยการสูงสุด ที่สั่งฟ้องพ.ต.ท.ทักษิณ ชินวัตร อดีตนายกรัฐมนตรี ในความผิดฐานเป็นเจ้าหน้าที่ของรัฐ เป็นหุ้นส่วนหรือผู้ถือหุ้นในห้างหุ้นส่วนหรือบริษัทที่รับสัมปทาน หรือเข้าเป็นคู่สัญญาในลักษณะดังกล่าว , เป็นเจ้าพนักงานมีหน้าที่จัดการหรือดูแลกิจการใดเข้าไปมีส่วนได้ส่วนเสีย เพื่อประโยชน์สำหรับตัวเอง หรือผู้อื่น, เป็นเจ้าพนักงานปฏิบัติหรือละเว้นการปฏิบัติหน้าที่โดยมิชอบ เพื่อให้เกิดความเสียหายแก่ผู้หนึ่งผู้ใด หรือปฏิบัติหรือละเว้นการปฏิบัติหน้าที่โดยทุจริต ตามประมวลกฎหมายอาญา มาตรา 91, 152, 157 และ พ.ร.บ.ว่าด้วยการป้องกันและปราบปรามการทุจริต พ.ศ. 2542 มาตรา 4, 100, 122 ยื่นฟ้องเป็นจำเลยต่อศาลฎีกา ฯ 
ตามโจทก์ฟ้องสรุปว่า เมื่อระหว่างวันที่ 9 ก.พ.44 - วันที่ 19 ก.ย.49 ซึ่งเป็นเวลาบริหารราชการแผ่นดินตามรัฐธรรมนูญ พ.ศ. 2540 จำเลยดำรงตำแหน่งนายกรัฐมนตรีในฐานะหัวหน้ารัฐบาล ซึ่งเป็นผู้ดำรงตำแหน่งทางการเมืองและเป็นเจ้าหน้าที่ของรัฐตาม พ.ร.บ.ว่าด้วย ป.ป.ช.ฯ และเจ้าพนักงานตามกฎหมายมีอำนาจหน้าที่ตาม พ.ร.บ.ระเบียบบริหารราชการแผ่นดิน พ.ศ. 2534 ม.11 
โดยจำเลยมีหน้าที่กำกับดูแลทั้งส่วนราชการในสังกัดกระทรวง ทบวง กรม และหน่วยงานอื่นในฝ่ายบริหารที่ไม่ได้สังกัดกระทรวง ทบวง กรม ใด รวมทั้งองค์การของรัฐและรัฐวิสาหกิจที่จัดตั้งขึ้นตามกฎหมาย และเป็นผู้บังคับบัญชาเจ้าหน้าที่ของรัฐ ทั้งที่เป็นข้าราชการและพนักงานในองค์การรัฐวิสาหกิจ และจำเลยในฐานะนายกฯ มีอำนาจหน้าที่กำหนดและกำกับนโยบายสูงสุดในการบริหารราชการแผ่นดินตามแนวนโยบายพื้นฐานแห่งรัฐและนโยบายของคณะรัฐมนตรี ที่แถลงต่อรัฐสภาตามรัฐธรรมนูญ พ.ศ. 2540 
โดยในส่วนของการจัดการดูแลกิจการโทรคมนาคม จำเลยมีหน้าที่ตาม พ.ร.บ.ระเบียบบริหารราชการแผ่นดินฯ ม.11 ซึ่งจำเลยมีอำนาจหน้าที่กำกับโดยทั่วไปซึ่งการบริหารราชการแผ่นดิน ในการสั่งราชการส่วนกลาง ชี้แจงแสดงความเห็น ทำรายงานเกี่ยวกับการปฏิบัติราชการ ในกรณีจำเป็นจะยับยั้งการปฏิบัติราชการใดๆ ที่ขัดต่อนโยบายหรือมติ ครม. ซึ่งตาม ม.7 ของ พ.ร.บ.ดังกล่าว กระทรวง เป็นการจัดการบริหารราชการส่วนกลาง และ ม. 20 ให้มีรัฐมนตรีว่าการกระทรวงคนหนึ่งเป็นผู้บังคับบัญชาข้าราชการ ม. 24 กระทรวงเทคโนโลยีสารสนเทศและการสื่อสาร (ไอซีที) มีอำนาจหน้าที่เกี่ยวกับการวางแผน ส่งเสริม พัฒนา และดำเนินกิจการเกี่ยวกับเทคโนโลยีสารสนเทศและการสื่อสาร และราชการอื่นตามที่กฎหมายกำหนดให้เป็นอำนาจหน้าที่ 
และตาม พ.ร.บ.ปรับปรุงกระทรวง ทบวง กรม พ.ศ. 2545 ม.10 กระทรวงการคลังมีอำนาจหน้าที่เกี่ยวกับการเงินการคลัง การบริหารทรัพย์สินของแผ่นดิน ภาษีอากร การรัษฎากร กิจการหารายได้ที่รัฐมีอำนาจดำเนินการได้แต่เพียงผู้เดียวตามกฏหมาย จำเลยจึงมีอำนาจหน้าที่กำกับโดยทั่วไปซึ่งการบริหารราชการกระทรวงการคลังผ่านรัฐมนตรีว่าการกระทรวงการคลัง และบริหารราชการเกี่ยวข้องกับเทคโนโลยีสารสนเทศและการสื่อสารผ่าน รมว.ไอซีที รวมทั้งการสั่งราชการที่เกี่ยวข้องกับภาษีสรรพสามิตผ่านรมว.คลังและที่เกี่ยวข้องกับเทคโนโลยีสารสนเทศและการสื่อสารผ่าน รมว.ไอซีที 
นอกจากนี้จำเลยยังมีหน้าที่ต้องปฏิบัติตาม พ.ร.บ.ว่าด้วย ป.ป.ช.ฯ หมวด 9 ว่าด้วยการขัดกันระหว่างประโยชน์ส่วนบุคคลและประโยชน์ส่วนรวม ตาม ม.100 ซึ่งต่อมายังได้มีประกาศ ป.ป.ช.เรื่องกำหนดตำแหน่งเจ้าหน้าที่ของรัฐที่ต้องห้ามไม่ให้ดำเนินกิจการตามบทบัญญัติ ม.100 
โดยระหว่างวันที่ 9 ก.พ.44 - วันที่ 8 มี.ค.48 และระหว่างวันที่ 9 มี.ค.48 - วันที่ 19 ก.ย.49 จำเลยเป็นเจ้าหน้าที่ของรัฐดำรงตำแหน่งนายกรัฐมนตรี ได้กระทำการฝ่าฝืนกฎหมายด้วยการเป็นผู้ถือหุ้นของบริษัท ชินคอร์ปอเรชั่น จำกัด(มหาชน) จำนวน 1,419,490,150 หุ้น ซึ่งบริษัทดังกล่าวเป็นผู้ถือหุ้นรายใหญ่ในบริษัทแอดวานซ์ อินโฟล์ เซอร์วิส จำกัด(มหาชน), บริษัท ดิจิตอลโฟน จำกัด, บริษัท ชิน แซทเทิลไลท์ จำกัด(มหาชน) ซึ่งทุกบริษัทดังกล่าวต่างเป็นบริษัทที่รับสัมปทานจากรัฐและเข้าเป็นคู่สัญญากับรัฐ โดยจำเลยอำพรางการถือหุ้นไว้ด้วยการให้บริษัท แอมเพิลริช อินเวสต์เมนท์ จำกัด, บริษัท วินมาร์ค จำกัด ซึ่งทั้งสองบริษัทเป็นของจำเลย โดยมีนายพานทองแท้ ชินวัตร บุตรชาย น.ส.พินทองทา ชินวัตร บุตรสาว น.ส.ยิ่งลักษณ์ ชินวัตร น้องสาว และนายบรรณพจน์ ดามาพงศ์ พี่คู่สมรส มีชื่อถือหุ้นแทน 
นอกจากนี้ระหว่างวันที่ 9 ก.พ.44 - วันที่ 19 ก.ย.49 จำเลยดำรงตำแหน่งนายกรัฐมนตรีซึ่งเป็นหัวหน้ารัฐบาลมีอำนาจหน้าที่กำกับโดยทั่วไปในการบริหารราชการแผ่นดิน รวมทั้งการสั่งราชการที่เกี่ยวข้องกับภาษีสรรพสามิต ผ่านทาง รมว.คลัง และที่เกี่ยวข้องกับทางเทคโนโลยีสารสนเทศและการสื่อสารผ่าน รมว.ไอซีที ได้ปฏิบัติหรือและเว้นการปฏิบัติหน้าที่โดยมิชอบและโดยทุจริต เข้าไปมีส่วนได้ส่วนเสียในกิจการโทรคมนาคมด้วยการกระทำการ สั่งการตามอำนาจหน้าที่ให้มีการแปลงค่าสัมปทานในกิจการโทรคมนาคมให้เป็นภาษีสรรพสามิตเพื่อประโยชน์แก่ธุรกิจของ บมจ.ชินคอร์ปฯ 
โดยค่าสัมปทานดังกล่าวบมจ.แอดวานซ์ฯ บมจ.ดิจิตอลโฟนฯ ที่ บมจ.ชินคอร์ปฯ ถือหุ้นใหญ่ มีหน้าที่ต้องชำระให้แก่ บริษัท ทีโอที จำกัด(มหาชน) และบริษัทกสท.โทรคมนาคม จำกัด(มหาชน) โดยจำเลยมอบนโยบายและสั่งการให้ออก พ.ร.ก.แก้ไขเพิ่มเติม พ.ร.บ.พิกัดอัตราภาษีสรรพสามิต พ.ศ. 2527 (ฉบับที่ 4 ) พ.ศ. 2546 พ.ร.ก.แก้ไขเพิ่มเติม พ.ร.บ.ภาษีสรรพสามิต พ.ศ. 2527 พ.ศ. 2546 ประกาศกระทรวงการคลังเรื่องลดอัตราและยกเว้นภาษีสรรพสามิต (ฉบับที่ 68 ) ลงวันที่ 28 ม.ค.46 และมติ ครม. วันที่ 11 ก.พ.46 กรณีที่เกี่ยวข้องกับการจัดเก็บภาษีสรรพสามิตจากกิจการโทรคมนาคม และให้นำค่าสัมปทานหักกับภาษีสรรพสามิต 
โดยการกระทำดังกล่าวทำให้เกิดความเสียหายแก่รัฐ กระทรวงการคลัง กระทรวงไอซีที บมจ.ทีโอที และบมจ.กสท.รวมทั้งบริษัทอื่นที่เกี่ยวข้อง โดยทำให้ บมจ.ทีโอที และบมจ.กสท.ที่เป็นคู่สัญญานำค่าภาษีสรรพสามิตมาหักออกจากค่าสัมปทาน ทำให้เสียหายจำนวน 41,951.68 ล้านบาท และจำนวน 25,992.08 ล้านบาท 
นอกจากนี้จำเลยไม่กำหนดให้มีการจัดเก็บภาษีสรรพสามิตในกิจการดาวเทียม ทั้งที่เป็นกิจการโทรคมนาคม และเป็นกิจการที่ บมจ.ชินคอร์ปฯ ได้รับสัมปทานจากรัฐเช่นเดียวกับโทรศัพท์พื้นฐานและโทรศัพท์เคลื่อนที่ จึงถือได้ว่าเป็นการกระทำโดยมิชอบด้วยกฎหมายและเป็นการใช้อำนาจของจำเลยในฐานะนายกรัฐมนตรีโดยไม่สุจริต เหตุตามฟ้องเกิดที่แขวง-เขตดุสิต และ แขวงทุ่งสองห้อง เขตหลักสี่ กทม. 
โดยคดีนี้สหภาพแรงงานรัฐวิสาหกิจ บมจ.ทีโอที มีหนังสือลงวันที่ 29 พ.ย.49 ถึงประธานคณะกรรมการตรวจสอบการกระทำที่ก่อให้เกิดความเสียหายแก่รัฐ (คตส.) ตรวจสอบการตรา พ.ร.ก.แก้ไขเพิ่มเติม พ.ร.บ.พิกัดอัตราสรรพสามิต ดังกล่าว ซึ่งดำเนินการโดยรัฐบาล ที่มี พ.ต.ท.ทักษิณ เป็นนายกรัฐมนตรี ซึ่ง คตส.แต่งตั้งคณะอนุกรรมการไต่สวน ได้รวบรวมพยานหลักฐานต่างๆ แล้วเห็นว่า พยานหลักฐานที่ตรวจสอบมาพอที่จะแจ้งข้อกล่าวหากับ พ.ต.ท.ทักษิณ ในฐานะเจ้าหน้าที่ของรัฐที่ให้บุคคลอื่นเป็นผู้ถือหุ้นแทนใน บมจ.ชินคอร์ปฯ ซึ่งเป็นบริษัทที่รับสัมปทานจากรัฐ เป็นการกระทำที่เป็นการขัดกันระหว่างประโยชน์ส่วนบุคคลและประโยชน์ส่วนรวม ตาม พ.ร.บ.ว่าด้วย ป.ป.ช.ฯ ม.100, 122 และ เป็นความผิด ตาม ป.อาญา ม.152 และ 157 จึงเสนอ คตส.ซึ่งได้มีมติให้แจ้งข้อกล่าวหาให้จำเลยทราบ ซึ่งต่อมาจำเลยได้ชี้แจงข้อกล่าวหาโดยให้การปฏิเสธ โดยระหว่างไต่สวนจำเลยไม่ถูกควบคุมตัว 
ในการฟ้องโจทก์ไม่ได้นำตัวจำเลยมาศาล เนื่องจากจำเลยเป็นบุคคลที่อยู่ในอำนาจของศาลนี้แล้ว โดยจำเลยเป็นบุคคลเดียวกับจำเลยที่ 1 ในคดีอาญาหมายเลขดำที่ อม.1/2550 (คดีทุจริตซื้อขายที่ดินรัชดาภิเษก) ของศาลฎีกาแผนกคดีอาญาของผู้ดำรงตำแหน่งทางการเมือง จึงขอให้ศาลมีหมายเรียกจำเลยมาพิจารณาพิพากษาต่อไป ซึ่งคดีนี้โจทก์มีนายสุนัย มโนมัยอุดม อธิบดีกรมสอบสวนคดีพิเศษ(ขณะนั้น) นายสัญญา วรัญญู นายธีระชัย ภูวนารถนรานุบาล เป็นพยานยื่นยันการถือหุ้นและปิดบังอำพรางการถือหุ้นของจำเลยใน บมจ.ชินคอร์ปฯ และมีนายอารีพงศ์ ภู่ชอุ่ม นายสถิตย์ ลิ่มพงศ์พันธ์ นายสมหมาย ภาษี เป็นพยานยืนยันการแปลงสัญญาสัมปทานเป็นภาษีสรรพสามิตและบุคคลอื่น ประกอบพยานเอกสารที่จะพิสูจน์ความผิดของจำเลยได้ โดยโจทก์ขอให้ศาลพิจารณาพิพากษาลงโทษจำเลยตามกฎหมาย และขอให้นับโทษจำเลยคดีนี้ต่อจากโทษของจำเลยที่ 1 ในคดีอาญาหมายดำที่ อม.1/2550 ของศาลฎีกาฯ 
ผู้สื่อข่าวรายงานว่า ขั้นตอนต่อไปประธานศาลฎีกา จะกำหนดนัดประชุมใหญ่ผู้พิพากษาศาลฎีกาเพื่อคัดเลือกองค์คณะผู้พิพากษาจำนวน 9 คน เพื่อรับผิดชอบพิจารณาพิพากษาคดีนี้ เมื่อได้องค์คณะทั้ง 9 คนแล้ว องค์คณะจะประชุมพิจารณาเลือกผู้พิพากษาเจ้าของสำนวน พร้อมตรวจสำนวนคำฟ้อง เพื่อพิจารณาว่าจะมีคำสั่งว่ารับหรือไม่รับฟ้องคดี หรือไม่ต่อไป 
อดีตโฆษกคตส.ชื่นชมอัยการฟ้องเร็วขึ้น 
นายสัก กอแสงเรือง อดีตโฆษกและกรรมการ คตส.กล่าวว่า เป็นการทำหน้าที่ของทนายแผ่นดิน ซึ่งเป็นเรื่องที่ดีเพราะจะทำให้คดีไปสู่ศาลเร็วขึ้น และคดีนี้ก็เป็นคดีที่ 3 ที่อัยการสูงสุดฟ้องคดีให้กับคตส. หลังจากก่อนหน้านี้อัยการได้ยื่นฟ้องคดีหลีกเลี่ยงภาษีของนายบรรณพจน์ ดามาพงศ์และคดีการจัดซื้อที่ดินย่านรัชดาภิเษกให้กับคตส.แล้ว 
อัยการให้ป.ป.ช.สอบเพิ่มคดีท่อร้อยสาย 
ต่อมาเวลา 13.30 น. ที่สำนักงานอัยการสูงสุด ถ.รัชดาภิเษก นายธนพิญช์ มูลพฤกษ์ โฆษกสำนักงานอัยการสูงสุด แถลงข่าวการยื่นฟ้องพ.ต.ท.ทักษิณ โดยศาลฎีกาฯนัดฟังคำสั่งในวันที่ 3 ก.ย. นี้ เวลา 10.00 น. 
โฆษกอัยการสูงสุด ยังกล่าวถึงการพิจารณาสำนวน คตส. คดีทุจริตโครงการก่อสร้างระบบจ่ายไฟฟ้าและเครือข่าย ท่อร้อยสาย สนามสุวรรณภูมิว่า คดีนี้ ที่ คตส.ส่งสำนวนการสอบสวนให้อัยการสูงสุดพิจารณาสั่งคดี ซึ่งมีผู้ถูกกล่าวหารวม 21 คน แบ่งเป็น 3 กลุ่ม คือ 1.ข้าราชการ 2.เจ้าหน้าที่ของบริษัทท่าอากาศยานสากลกรุงเทพแห่งใหม่ จำกัด (บทม.) และ 3.บริษัทเอกชน 
อย่างไรก็ดีอัยการพิจารณาแล้วเห็นว่า คดียังมีข้อไม่สมบูรณ์ ดังนั้นเมื่อช่วงเช้าที่ผ่านมา อัยการสูงสุด จึงได้เสนอข้อไม่สมบูรณ์ ไปที่คณะกรรมการป้องกันและปราบปรามการทุจริตแห่งชาติ (ป.ป.ช.) ซึ่งทำหน้าที่รับสำนวนต่อจาก คตส.ที่หมดวาระในการทำงานไปแล้ว แต่งตั้งคณะกรรมการร่วมระหว่างอัยการ และ ป.ป.ช.เพื่อพิจารณาสำนวนร่วมกัน ทั้งนี้เกี่ยวกับรายละเอียดความไม่สมบูรณ์ในสำนวนนั้นมีอยู่หลายประเด็น แต่อัยการไม่สามารถเปิดเผยได้ในขณะนี้ 
"การพิจารณาคดีต่างๆที่ผ่านมานั้น อัยการสูงสุดได้ทำตามที่กรอบกฎหมายกำหนด พยายามพิจารณาสำนวนให้เสร็จภายใน 30 วัน หากล่าช้าอาจถูกโจมตี ว่าทำไม่ทันตามกฎหมายกำหนด ส่วนที่มีข่าวว่าอัยการสูงสุด สั่งให้อัยการถอนตัว ไม่ให้ความร่วมมือกับ ป.ป.ช. ในการทำหน้าที่คณะกรรมการร่วมนั้น ไม่เป็นความจริง ขอชี้แจงว่า อสส.ไม่ได้มีนโยบายที่จะกระทำเช่นนั้น" โฆษกสำนักงานอัยการสูงสุด กล่าวและว่า 
อัยการขอยืนยันว่าในคดีที่สำนวนมีความสมบูรณ์ ทางอัยการจะดำเนินการยื่นฟ้องต่อศาลในทันที โดยได้ทำการพิจารณาบนพื้นฐานของความเป็นจริง ถูกต้อง และเป็นธรรม 
http://www.komchadluek.net/
อินโดนีเซียยิงเป้านักขมังเวทคดีฆ่าหญิงสาว42ศพ
อินโดนีเซียได้ลงโทษประหารชีวิตจอมขมังเวทในคดีฆาตกรรมสตรีและเด็กผู้หญิง 42 คน จากการประกอบพิธีกรรมทางไสยศาสตร์ช่วง 11 ปีโดยเชื่อว่าจะทำให้ตัวเองมีอำนาจเวทมนตร์มากขึ้น 
นักขมังเวทผู้นี้คือนายอาห์หมัด สุรัดจิ วัย 59 ปีถูกลงโทษด้วยการยิงเป้าในลานกลางแจ้งที่เขตเดลี เซอร์ดังในจังหวัดสุมาตราเหนือเมื่อคืนวันพฤหัสบดี หลังจากตำรวจจับกุมเขาในเดือนพฤษภาคม 2540 เนื่องจากพบศพเหยื่อที่ถูกเขาสังหารในจังหวัดนี้ เขาสารภาพว่าได้บีบคอผู้หญิงเหล่านี้ และดื่มน้ำลายของพวกเธอโดยเชื่อว่าจะช่วยเพิ่มอำนาจเวทมนตร์ของตัวเอง 
ศาลมีคำตัดสินเมื่อปี 2541 ให้ประหารชีวิตเขา และในเดือนพฤศจิกายนปีที่แล้ว ประธานาธิบดีซูซิโล บัมบัง ยุโดโยโน ปฏิเสธคำขออภัยโทษ 
ตำรวจระบุว่า เหยื่อส่วนใหญ่เป็นคนที่ไปพบนายสุรัดจิเพื่อขอความช่วยเหลือให้ช่วยทำให้สามีหรือแฟนหนุ่มซื่อสัตย์ต่อตัวเอง ช่วยให้พบเนื้อคู่ หรือช่วยทำให้รวยขึ้น แล้วนักขมังเวทจะลวงให้เหยื่อเข้าไปในทุ่ง ลงไปยืนในหลุมที่ขุดไว้ลึกถึงระดับเอว โดยบอกว่าเป็นส่วนหนึ่งของพิธีกรรม จากนั้นก็บีบคอคนเหล่านี้จนตายและฝังศพเหยื่อโดยให้หันหัวไปยังบ้านของเขา 
ส่วนนางทูมินี ภรรยาของนายสุรัดจิ ก็ถูกตัดสินลงโทษประหารชีวิตด้วยในข้อหามีส่วนร่วมก่อคดีฆาตกรรม แต่ต่อมาได้รับการลดหย่อนเป็นโทษจำคุกตลอดชีวิต
http://www.komchadluek.net/
ปตท.เผยอาจมีข่าวดีลดราคาน้ำมันอีกระลอก
หากอิหร่านทดลองขีปนาวุธทำให้ราคาน้ำมันดิบที่สหรัฐปรับขึ้นกว่า 5 ดอลลาร์ต่อบาร์เรลไม่ทำให้ราคาสำเร็จรูปที่ตลาดสิงคโปร์วันนี้ เผยยอดใช้แอลพีจีรถยนต์เพิ่มเดือนละแสนคัน ขนส่งทางบกร่วม4สถานศึกษาปรับจูนแท็กซี่ราคาถูก 
นายชัยวัฒน์ ชูฤทธิ์ รองกรรมการผู้จัดการใหญ่ หน่วยธุรกิจน้ำมัน บริษัทปตท.จำกัด(มหาชน)เปิดเผยว่า ขณะนี้กำลังติดตามสถานการณ์ราคาน้ำมันอย่างใกล้ชิด หลังจากที่อิหร่านทดลองขีปนาวุธ และทำให้ราคาน้ำมันดิบที่สหรัฐปรับขึ้นกว่า 5 ดอลลาร์ต่อบาร์เรล หากไม่ส่งผลกระทบบานปลายและไม่ทำให้ราคาสำเร็จรูปที่ตลาดสิงคโปร์วันนี้ เพิ่มขึ้นมากนัก วันที่ 14ก.ค. นี้ จะมีข่าวดีลดราคาน้ำมันอีก ขณะนี้ทั่วโลก ตั้งความหวังว่าเหตุการณ์ในตะวันออกกลางจะไม่บานปลาย 
ทั้งนี้ ราคาน้ำมันตลาดโลก ล่าสุดยังผันผวนโดยราคาน้ำมันเบนซินที่สิงคโปร์ เมื่อวานนี้ลดลง 1.33 ดอลลาร์ต่อบาร์เรล และดีเซลลดลง 1.55 ดอลลาร์ต่อบาร์เรล เพราะปริมาณน้ำมันในภูมิภาคเหลือมากขึ้น แต่ราคาในเวสต์เท็กซัส สหรัฐ เพิ่มขึ้นถึง 5.6 ดอลลาร์ต่อบาร์เรล ไปปิดที่ 141.65 ดอลลาร์ต่อบาร์เรลเมื่อคืนนี้ เพราะความกังวลสถานการณ์ในตะวันออกกลาง 
เผยยอดใช้แอลพีจีรถยนต์เพิ่มเดือนละแสนคัน 
นายชัยวัฒน์ กล่าวว่า ปัญหาการใช้ก๊าซหุงต้มหรือแอลพีจี คาดว่าตั้งแต่เดือนหน้าจนถึงปลายปีนี้ หากรัฐบาลยังไม่มีนโยบายชะลอการใช้ก๊าซแอลพีจีในภาคยานยนต์ โดยปรับโครงสร้างราคาออกเป็น 2 ราคา คือ ให้ภาคยานยนต์กับอุตสาหกรรมสูงขึ้นมาก และแตกต่างจากภาคครัวเรือน คาดความต้องการก๊าซแอลพีจีจะพุ่งขึ้นอีก 
โดยขณะนี้มีรายงานว่า ยอดใช้ก๊าซแอลพีจี ในรถยนต์พุ่งขึ้นเดือนละ 1 แสนคัน ทำให้ความต้องการใช้ที่ต้องนำเข้าจากต่างประเทศพุ่งจากเดือนละ 20,000 ตัน เป็น 40,000 - 60,000 ตันแล้ว หากเรือขนส่งก๊าซมีปัญหาก็อาจจะเกิดการขาดแคลนเป็นช่วงๆ เหมือนที่ผ่านมาได้ 
ปตท.เปิดตัวเว็บไซต์ PTT Travelnow 
และเช้าวันนี้ (11 ก.ค.) นายชัยวัฒน์ และ นางสาวดุจเดือน เหตระกูล ผู้อำนวยการนิตยสาร Weekend ร่วมแถลงข่าวเปิดตัวเว็บไซต์ PTT Travelwow (Ptttravelwow.pttplc.com) รูปโฉมใหม่ และนิตยสาร Weekend เพื่อเพิ่มช่องทางในการอำนวยความสะดวกต่อผู้บริโภคและประชาชนที่รักการเดินทางท่องเที่ยว พบกับข้อมูลอัพเดทเกี่ยวกับสถานีบริการน้ำมัน ผลิตภัณฑ์ ความเคลื่อนไหวและกิจกรรมต่างๆ ของ ปตท.อย่างครบครัน 
ทั้งนี้เว็บไซต์ดังกล่าวเพื่อให้ข้อมูลเกี่ยวกับสถานีบริการน้ำมัน ปตท.รวมทั้งข้อมูลการเดินทางท่องเที่ยวทั่วประเทศ ปัจจุบันมีผู้สนใจให้การตอบรับด้วยดี เห็นได้จากจำนวนสมาชิกกว่า 5,000 คน และมีจำนวนผู้เยี่ยมชมเว็บไซต์สูงสุดถึง 150,000 หน้าต่อเดือน ล่าสุดเพื่อเป็นการเพิ่มความสะดวกต่อการค้นหาข้อมูลต่างๆ ยิ่งขึ้น ปตท. จึงได้พัฒนาเว็บไซต์รูปโฉมใหม่ขึ้น โดยการเพิ่มเนื้อหาด้านท่องเที่ยวที่เป็นประโยชน์เพิ่มเติม ประกอบด้วยสาระความบันเทิงที่หลากหลายยิ่งขึ้น 
ตรวจหัวจ่ายปั้มแก๊สแอลพีจีที่บุรีรัมย์ 
เมื่อเวลา 10.00 น.วันที่ 11 ก.ค. นายพงษ์ศักดิ์ วรวงศ์ การค้าภายในจังหวัดบุรีรัมย์ ร่วมกับพลังงานจังหวัด และช่างตวงวัดเขต 2 - 5 จ.สุรินทร์ ได้ออกตรวจสอบหัวจ่ายสถานีบริการแก๊ส แอล พี จี 2 แห่งในเขตอ.เมือง ว่าได้มาตรฐานมีปริมาณเต็มลิตรถูกต้องหรือไม่ พร้อมทั้งตรวจสอบปริมาณแก๊สที่มีอยู่ในจังหวัดว่ามีการขาดแคลน หรือมีผู้ประกอบการฉวยโอกาสกักตุนหรือไม่ เพื่อป้องกันไม่ให้มีการเอาเปรียบประชาชนผู้บริโภค ในช่วงภาวะราคาน้ำมันปรับตัวพุ่งสูงขึ้นอย่างต่อเนื่อง 
จากการออกตรวจสอบเบื้องต้นยังไม่พบสถานีบริการแก๊ส หรือผู้ประกอบการรายใด ฝ่าฝืนเอาเปรียบผู้บริโภค แต่หากตรวจพบว่ามีการกักตุนแก๊ส ดัดแปลงซีน หรือหัวจ่ายไม่ได้มาตรฐานผิดไปจากอัตราเผื่อเหลือเผื่อขาดของทางกระทรวงพาณิชย์กำหนด ก็จะถูกดำเนินการตามกฎหมายมีโทษทั้งจำและปรับ หรืออาจมีการระงับให้บริการชั่วคราว จนกว่าจะมีการดัดแปลงแก้ไขให้ถูกต้อง และให้เจ้าหน้าที่มาตรวจสอบอีกครั้งว่าได้มาตรฐานตรงตามที่กำหนดจริง จึงจะเปิดใช้บริการได้ตามปกติ 
นายพงษ์ศักดิ์ วรวงศ์ กล่าวว่า นอกจากจะมีการตรวจสอบสถานีบริการแก็ส แอล พี จีแล้ว ยังได้ให้เจ้าหน้าที่ออกตรวจสถานีบริการน้ำมันทุกแห่งในเขตพื้นที่จังหวัด ว่ามีการเอาเปรียบประชาชนผู้บริโภคหรือไม่ อย่างไรก็ตามขณะนี้ยังไม่ได้รับร้องเรียนจากประชาชน ว่าถูกเอารัดเอาเปรียบจากผู้ประกอบการแต่อย่างใด 
ขนส่งทางบกร่วม4สถานศึกษาปรับจูนแท็กซี่ราคาถูก 
นายชัยรัตน์ สงวนชื่อ รักษาการอธิบดีกรมการขนส่งทางบก กล่าวถึงความคืบหน้าในการปรับจูนมิเตอร์ให้กับผู้ประกอบการรถแท็กซี่ หลังจากมีประกาศพระราชกิจจานุเบกษาให้ผู้ประกอบการรถแท็กซี่ปรับขึ้นราคาได้ แต่เกิดปัญหาหลังจากผู้ประกอบการไม่พอใจเอกชน 9 บริษัท เป็นผู้นำเข้าและจำหน่ายมิเตอร์ที่กำหนดค่าปรับจูนมิเตอร์ราคาสูงกว่า 500 บาท 
ขณะนี้บริษัท พีพีที คอมพิวเตอร์ แอนด์ คอมมูนิเคชั่น จำกัด ซึ่งเป็นผู้นำเข้ามิเตอร์รถแท็กซี่ได้เริ่มปรับจูนมิเตอร์แล้ว โดยเก็บค่าจูนมิเตอร์อัตราต่ำสุด 380 บาทต่อคัน สามารถจูนมิเตอร์ให้กับรถแท็กซี่สำหรับมิเตอร์ 4 ยี่ห้อที่บริษัทเป็นผู้นำเข้า
นายชัยรัตน์ กล่าวว่า กรมฯ จะเพิ่มหน่วยงานเข้ามาให้บริการปรับจูนมิเตอร์ ให้กับผู้ประกอบการรถแท็กซี่ราคาถูกมากขึ้น ล่าสุดได้ขอความร่วมมือไปยังสถาบันการศึกษา 4 แห่ง คือมหาวิทยาลัยเกษตรศาสตร์ สถาบันเทคโนโลยีพระจอมเกล้าเจ้าคุณทหารลาดกระบัง มหาวิทยาลัยเทคโนโลยีธนบุรี และมหาวิทยาลัยเทคโนโลยีมหานคร เพื่อให้ใช้เทคโนโลยีที่มีปรับจูนมิเตอร์ราคาถูกคันละ 200 บาท
http://www.komchadluek.net/
รวบหนุ่มเมืองกรุงขนทองแท่งหนีภาษีจากเวียดนามกว่า10ก.ก. 
ตำรวจเมืองย่าโมรวบผู้ต้องหาลักลอบนำทองแท่ง 99.99 % หนัก 10 ก.ก. หลังลักลอบนำเข้าโดยไม่เสียภาษีจากเวียดนาม เจ้าตัวเผยนำทองคำไปหลอมส่งขายตามโรงงานผลิตเครื่องประดับต่างๆ ภายในประเทศเพื่อสร้างกำไร 
เมื่อเวลา 10.30 น. วันที่ 11 ก.ค. ที่ห้องประชุม 3 ศูนย์สืบสวนปราบปรามอาชญากรรม ตำรวจภูธร จ.นครราชสีมา พล.ต.ต.ฉัตรกนก เขียวแสงส่อง ผบก.จ.นครราชสีมา พร้อม พ.ต.อ.พงษ์เดช พรหมมิจิตร รอง ผบก.จ.นครราชสีมา และ พ.ต.อ.สมศักดิ์ คงไพบูลย์ ผกก.สภ.คง อ.คง จ.นครราชสีมา แถลงข่าวจับกุมนายจุติเสฏฐ์ ณภัทรพันธ์ อายุ 36 ปี ที่อยู่ บ้านเลขที่ 14/374 หมู่ 10 แขวงบางมด เขตจอมทอง กรุงเทพมหานคร 
ผู้ต้องหาลักลอบนำทองคำแท่งหนีภาษีเข้ามาในราชอาณาจักร พร้อมของกลางเป็นทองคำแท่ง 99.99 % ลักษณะแผ่น ยาว 4.5 ซม. กว้าง 2.5 ซม. บนแผ่นทองคำประทับตรารูปมังกร และระบุตัวอักษรมีข้อความว่า SAI GON JEWELRY COMPANY เคลือบด้วยพลาสติก จำนวน 275 แผ่น น้ำหนักรวม 10 กิโลกรัม มูลค่าประมาณ 10 ล้านบาท 
พล.ต.ต.ฉัตรกนก กล่าวว่า หลังจากได้รับแจ้งจากสายลับว่าจะมีการลักลอบขนทองคำแท่งโดยไม่ได้ผ่านขั้นตอนพิธีการทางศุลกากร มากับรถเก๋ง ยี่ห้อโตโยต้า สีบรอนซ์เงิน เลขทะเบียน ษฬ 3119 กทม. จึงสั่งการให้ พ.ต.อ.สมศักดิ์ คงไพบูลย์ ผกก.สภ.คง ฯ ให้ระดมกำลังออกตรวจสอบตามเส้นทางที่คาดว่าคนร้ายจะใช้เดินทางไปยัง กทม.ได้ โดยการตั้งจุดสกัดตรวจค้นยานพาหนะ ที่บริเวณ ถ.มิตรภาพ ขอนแก่น ด้าน ขาเข้าตัวเมือง นครราชสีมา ที่ทางแยกเข้าบ้านวัด หมู่ 9 ต.เทพาลัย อ.คง 
กระทั่งเมื่อเวลา 23.30 น. วันที่ 10 ก.ค.ที่ผ่านมา พบรถยนต์ที่มีลักษณะต้องสงสัยตามข้อมูลที่สายลับระบุแล่นผ่านมา ตำรวจจึงให้สัญญาณเรียกให้หยุดรถ เพื่อขอตรวจค้น โดยมีนายจุติเสฏฐ์ ขับมาเพียงลำพัง พบห่อถุงพลาสติกสีน้ำเงินพันด้วยเทปกาว ภายในบรรจุทองคำแท่ง ซุกซ่อนอยู่ใต้เบาะที่นั่งด้านหน้ารถยนต์ 
เมื่อเจ้าหน้าที่ถามถึงที่มาของทองคำ แต่นายจุติเสฏฐ์ ไม่มีเอกสารกำกับ และไม่มีหลักฐานแสดงที่มาของทองคำแท่งแต่อย่างใด จึงควบคุมตัวมาสอบสวนก่อน จะนำส่งเจ้าพนักงานศุลกากร ให้ดำเนินคดีตาม พ.ร.บ.ศุลกากร พ.ศ. 2469 
นายจุติเสฏฐ์ ผู้ต้องหาให้การรับสารภาพว่า ได้ซื้อทองคำทั้งหมดมาจากพ่อค้านายหน้าชาวไทยที่จ.หนองคาย ซึ่งทองคำดังกล่าวถูกนำมาจากประเทศเวียดนามผ่านมายังนครเวียงจันทน์ประเทศสปป.ลาว และข้ามมายังฝั่งไทยด้านจ.หนองคาย โดยซื้อทองคำต่อมาอีกทอดในราคา 7 ล้านบาทเพื่อจะนำทองคำดังกล่าวไปหลอมและส่งไปขายตามโรงงานผลิตเครื่องประดับต่างๆ เพื่อเป็นการเพิ่มมูลค่าให้กับทองคำและสร้างกำไรให้กับตนเอง 
เบื้องต้นตำรวจจึงตั้งข้อหานำหรือพาของที่ยังมิได้เสียภาษีหรือของที่ยังมิได้ผ่านพิธีการทางศุลกากรเข้ามาในราชอาณาจักรโดยไม่ได้รับอนุญาตก่อนจะส่งตัวผู้ต้องหาพร้อมของกลางให้เจ้าหน้าที่ศุลกากรเพื่อดำเนินคดีตามกฎหมายต่อไป
http://www.komchadluek.net/
ยื่นถอดถอนครม.สมัครส่อสะดุด สุเทพชี้บันทึกมติพระวิหารหาย
"สุเทพ"เผยไม่มีบันทึกมติ ครม.เรื่องเขาพระวิหาร ยื่นถอด"สมัคร"ไม่ได้ พันธมิตรฯจะเข้าพบประธานวุฒิสภาแสดงตนขอใช้สิทธิ์รวบรวม 2 หมื่นชื่อถอดถอน ครม.ทั้งคณะเที่ยงนี้ "สมัคร"เตรียมปาฐกถาเรื่องสื่องาน 20 ปี สถานีโทรทัศน์เอ็นบีทีเย็นนี้ 
(11ก.ค.) นายสุเทพ เทือกสุบรรณ เลขาธิการพรรคประชาธิปปัตย์ เปิดเผยถึงการสืบค้นหลักฐานเพื่อยื่นเรื่องถอดถอนนายสมัคร สุนทรเวช นายกรัฐมนตรีว่า จากการค้นหาข้อมูลมติคณะรัฐมนตรีที่เกี่ยวกับการลงนามร่วมขึ้นทะเบียนปราสาทพระวิหารเป็นมรดกโลก โดยเฉพาะจากเว็บไซต์ของทำเนียบรัฐบาลนั้น ไม่พบข้อมูลมติคณะรัฐมนตรีดังกล่าวในรายงาน แต่กลับมีมติคณะรัฐมนตรีเรื่องอื่นๆ ปรากฏเป็นปกติ ซึ่งถือเป็นเรื่องที่แปลก และทำให้ไม่สามารถรวมหลักฐานได้เพียงพอที่จะยื่นถอดถอนนายกรัฐมนตรีได้ 
นายสุเทพ กล่าวต่อว่า เป็นที่น่าสังเกตว่ารัฐบาลเคยแจ้งว่ามติดังกล่าวไม่มีการใส่ไว้ในรายงาน ซึ่งเป็นเรื่องแปลกที่มติสำคัญนี้ไม่มีการใส่ไว้ตามปกติ ส่วนการใช้พระราชบัญญัติข้อมูลข่าวสาร เพื่อเรียกหาหลักฐานนั้นยังไม่สามารถทำได้ เนื่องจากการใช้ พ.ร.บ.นี้จะต้องเรียกหาหรือถามหาสิ่งที่มีอยู่ แต่ในเมื่อมติคณะรัฐมนตรีเรื่องเขาพระวิหารถูกแจ้งไว้ก่อนหน้านี้แล้วว่าไม่มีการใส่ไว้ จึงถือเป็นการเรียกหาสิ่งที่ไม่มีอยู่ ซึ่งไม่สามารถทำได้ตาม พ.ร.บ.ข้อมูลข่าวสาร 
พันธมิตรฯจะเข้าพบประธานวุฒิสภาเที่ยงนี้ 
นายสุริยะใส กตะศิลา ผู้ประสานงานกลุ่มพันธมิตรประชาชนเพื่อประชาธิปไตย พร้อมด้วยนายพิภพ ธงชัย หนึ่งในแกนนำกลุ่มพันธมิตรฯ จะเดินทางไปพบนายประสพสุข บุญเดช ประธานวุฒิสภา ในเวลา 12.00 น. วันนี้ เพื่อแสดงตนเป็นผู้ริเริ่มขอใช้สิทธิรวบรวม 2 หมื่นรายชื่อ ถอดถอนรัฐมนตรี ตามรัฐธรรมนูญ มาตรา 270 หลังจากนั้นจะทำการตั้งโต๊ะ ล่ารายชื่อ คาดว่าจะรวบรวมรายชื่อได้ครบ ภายในวันจันทร์ที่ 14 กรกฎาคมนี้ 
นอกจากนี้ กลุ่มพันธมิตรจะเดินทางเข้าแจ้งความดำเนินคดีต่อผู้มีส่วนในกรณีปราสาทพระวิหาร อาทิ กระทรวงการต่างประเทศ สภาความมั่นคงแห่งชาติ กรมแผนที่ทหาร ซึ่งจะดำเนินคดีอาญาตามมาตรา 119 ที่กองปราบปราม ส่วนการตรวจสอบคณะกรรมการเขาพระวิหาร ร่วมกับข้าราชการ และ นักวิชาการ คาดว่าจะแล้วเสร็จภายใน 2-3 วันนี้ 
พันธมิตรเชียงใหม่เตรียมเอาผิดวิทยุชุมชน
นายสุริยันต์ ทองหนูเอียด คณะทำงานพันธมิตรเชียงใหม่ กล่าวว่า กรณีกลุ่มต้านพันธมิตรใช้วิทยุชุมชนเป็นช่องทางปลุกระดมให้คนมาก่อกวนกิจกรรมเคลื่อนไหวทางการเมืองที่เกิดขึ้นและมีแนวโน้มว่าจะมีการปลุกระดมคนมาก่อกวนเวทีเสวนาอภิปรายทางการเมืองของพันธมิตรเชียงใหม่ที่จะมีขึ้นในวันที่ 13 ก.ค.นี้ เพื่อสร้างความแตกแยกนั้น ขณะนี้ได้หารือทีมกฎหมายของพันธมิตรส่วนกลางแล้วว่าจะสามารถเอาผิดทางกฎหมายในส่วนใดกับวิทยุชุมชนที่ก่อการในลักษณะดังกล่าวได้บ้าง 
สำหรับการกระทำดังกล่าวเบื้องต้นมองว่าเป็นการบิดเบือนเจตนารมณ์ของวิทยุชุมชนที่มีไว้สร้างความรู้ให้ภูมิปัญญากับสังคมไม่ใช่ใช้สำหรับโจมตีผู้อื่น การปลุกระดมเช่นนี้เป็นการกระทำที่เข้าข่ายผิดกฎหมายและทำลายบรรยากาศประชาธิปไตยขัดขวางการใช้สิทธิทางการเมืองเป็นการกระทำของกลุ่มที่มีพฤติกรรมไม่โปร่งใส หากปล่อยให้เป็นเช่นนี้เชื่อว่าการดำเนินกิจกรรมของพันธมิตรที่เป็นไปตามสิทธิเสรีภาพของระบอบประชาธิปไตยต่อไปใน จ.เชียงใหม่จะทำได้ยากขึ้น ดังนั้นพันธมิตรเชียงใหม่ได้เตรียมแผนรับมือกับผู้ที่จะมาก่อกวนรวมทั้งจะดำเนินการเอาผิดตามกฎหมายกับวิทยุชุมชนดังกล่าวให้ถึงที่สุดและยืนยันว่าจะเดินหน้าจัดเวทีเสวนาวิชาการโดยสันติโดยยืนยันว่าไม่ได้รับจ้างใครมา 
"สมัคร"ปาฐกถาเรื่องสื่อที่เอ็นบีทีเย็นนี้ 
นายสมัคร สุนทรเวช นายกรัฐมนตรี มีกำหนดการร่วมงานครบรอบ 20 ปี สถานีวิทยุโทรทัศน์แห่งประเทศไทย หรือ สถานีโทรทัศน์เอ็นบีที เย็นวันนี้ (11)โดยมีรายงานว่านายกรัฐมนตรีจะแสดงปาฐกถาพิเศษเรื่อง"สื่อมวลชน" ด้วย 
ผู้สื่อข่าวรายงานด้วยว่า ผังรายการของสถานีโทรทัศน์เอ็นบีที เฟส 2 วันนี้ จะมีการเปลี่ยนแปลง จากเดิมผลิตข่าววันละ 9 ชั่วโมง 30 นาทีต่อวัน เป็น 12 ชั่วโมง 30 นาทีต่อวัน โดยสถานีโทรทัศน์เอ็นบีที จะเป็นผู้ผลิตข่าวเอง 
http://www.komchadluek.net/
ไทยอันดับ15ประเทศน่าทำธุรกิจมากที่สุดในโลก 
ไทยติดอันดับ 15 จาก 178 ประเทศทั่วโลก น่าทำธุรกิจมากที่สุด จากการจัดอันดับของธนาคารโลก 
(11ก.ค.) นายจิอันนี ซานินี นักเศรษฐศาสตร์ของธนาคารโลก เปิดเผยว่า ผลการจัดอันดับของธนาคารโลกพบว่า ไทยได้รับการจัดอันดับเป็นประเทศที่น่าทำธุรกิจมากที่สุดในโลกในลำดับที่ 15 จาก178 ประเทศทั่วโลก โดยอันดับดังกล่าวได้มาจากดัชนีการค้าโลกประจำปี 2551 ของธนาคารโลก ซึ่งเพิ่งมีการเปิดตัวและครอบคลุมการค้าทั่วโลก 
ระบุว่า ไทยอยู่ในลำดับที่ 15 จากทั้งหมด 178 ประเทศที่น่าทำธุรกิจ แต่ยังมีอุปสรรคมากมาย เช่น กฎระเบียบที่มากเกินไป, การขาดบุคลากรที่มีทักษะ และสาธารณูปโภคพื้นฐานที่ไม่ได้มาตรฐาน โดยเฉพาะในพื้นที่นอกกรุงเทพฯ 
นายซานินี กล่าวว่า ภาคการค้าและบริการของไทยเติบโต 7.8 %ในปี 2550 และอยู่ในอันดับ 69 จาก 160 ประเทศ ส่วนแบ่งตลาดของไทยในการค้าโลกปี 2550 ลดลง 1.5 % เนื่องจากการแข็งค่าของสกุลเงินบาทในช่วงปี 2549-2550 แต่การส่งออกของไทย โดยเฉพาะอย่างยิ่งสินค้าอิเล็กทรอนิกส์ ยังคงน่าพอใจ เนื่องจากไทยสามารถเจาะตลาดใหม่ๆ รวมถึงตะวันออกกลางและรัสเซีย
http://www.komchadluek.net/
เตือนเกิดสงครามผลิตน้ำมันทดแทนอิหร่านไม่ได้
ผู้เชี่ยวชาญสหรัฐฯระบุอิหร่านพยายามบิดเบือนรายละเอียดหลายประการในการยิงทดสอบขีปนาวุธ จากข่าวอิหร่านส่งผลให้น้ำมันดิบตลาดโลกพุ่งขึ้น 5.6 ดอลล์ วันนี้ ปตท.-บางจากลดเบนซิน40สต.ต่อลิตรวันนี้ 
เจ้าหน้าที่ระดับสูงของสหรัฐฯเปิดเผยว่า อิหร่านยิงทดสอบขีปนาวุธวันที่สองในวันพฤหัสบดี เพียง 1 ลูกเท่านั้น ไม่ใช่หลายลูกตามรายงานข่าวของสื่อมวลชนท้องถิ่น ขณะที่การยิงทดสอบวันแรกในวันพุธนั้น อิหร่านอ้างว่าได้ยิงทดสอบ 9 ลูก แต่สหรัฐฯ 
ตรวจพบว่าอิหร่านยิงทดสอบขีปนาวุธเพียง 7 ลูก รวมทั้งขีปนาวุธ ชาฮับ-3 ที่อิหร่านอ้างว่ายิงได้ไกลถึงอิสราเอล,ซาอุดิอาราเบีย และฐานทัพสหรัฐฯในตะวันออกกลาง คาดว่าขีปนาวุธที่ยิงเพียงลูกเดียวในวันที่สอง น่าจะเป็นลูกที่ล้มเหลวจากการยิงทดสอบวันแรก แต่นำมาแก้ไขและยิงใหม่ 
ทางด้านผู้เชี่ยวชาญหลายคน รวมทั้งนายมาร์ค ฟิตแพทริค แห่งสถาบันยุทธศาสตร์ศึกษานานาชาติในกรุงลอนดอนของอังกฤษ เตือนว่า อิหร่านได้เสริมแต่งภาพการยิงทดสอบในเว็บไซต์ของกองกำลังพิทักษ์การปฏิวัติ ซึ่งแสดงภาพขีปนาวุธ 4 ลูกยิงออกจากฐานยิงในทะเลทราย พบว่าลูกหนึ่งถูกแต่งเติมขึ้นจากภาพควันและฝุ่นของขีปนาวุธอีก 2 ลูก 
คาดว่าเป็นการปกปิดการทำงานผิดพลาดของขีปนาวุธลูกหนึ่ง และอิหร่านยังอวดอ้างเกินจริงเรื่องขีดความสามารถของชาฮับ-3 ที่ว่ามีพิสัยยิงไกล 2,000 กิโลเมตรขณะบรรทุกหัวรบหนัก 1 ตัน เพราะ ชาฮับ-3 มีพิสัยยิงไกล 1,300 กิโลเมตร อาจขยายเป็น 2,000 กิโลเมตรได้ แต่ต้องใช้หัวรบน้ำหนักน้อยกว่านี้มาก 
ข่าวอิหร่านหนุนน้ำมันดิบตลาดโลกพุ่งขึ้น 5.6 ดอลล์ 
ราคาน้ำมันดิบในตลาดล่วงหน้า NYMEX พุ่งขึ้นกว่า 6 ดอลลาร์เมื่อวานนี้ (10 ก.ค.51) รับแรงหนุนจากข่าวอิหร่านทดสอบขีปนาวุธเป็นวันที่สอง และกังวลกลุ่มกบฏในไนจีเรีย 
ราคาน้ำมันดิบส่งมอบเดือนส.ค.พุ่งขึ้น 5.60 ดอลลาร์ หรือ 4.12 % มาปิดตลาดที่ 141.65 ดอลลาร์ต่อบาร์เรล หลังจากเคลื่อนตัวในช่วง 135.43-142.10 ดอลลาร์ 
ราคาน้ำมัน heating oil ส่งมอบเดือนส.ค.พุ่งขึ้น 18.58 เซนต์ หรือ 4.82 % ปิด 4.0374 ดอลลาร์ต่อแกลลอน , ราคาน้ำมันเบนซิน RBOB ส่งมอบเดือนส.ค.พุ่งขึ้น 13.01 เซนต์ หรือ 3.85 % ปิด 3.5109 ดอลลาร์ต่อแกลลอน และ ราคาน้ำมันดิบเบรนท์ส่งมอบเดือนส.ค.ที่ตลาดกรุงลอนดอนพุ่งขึ้น 5.45 ดอลลาร์ หรือ 3.99 % ปิด 142.03 ดอลลาร์ต่อบาร์เรล 
โบรกเกอร์กล่าวว่า ราคาน้ำมันดิบมีปัจจัยทางเทคนิคที่แข็งแกร่ง หลังจากรักษาแนวรับที่ 135.14 ดอลลาร์ไว้ได้ในวันอังคารและวันพุธ โดยแนวรับนี้ตรงกับจุดต่ำสุดของวันจันทร์ 
นักวิเคราะห์และเทรดเดอร์กล่าวว่า ปัจจัยที่หนุนราคาน้ำมันในวันพฤหัสบดีรวมถึงข่าวเรื่องการทดสอบขีปนาวุธของอิหร่าน, การที่กลุ่มกบฏไนจีเรียยกเลิกภาวะหยุดยิงและการที่เลขาธิการกลุ่มประเทศผู้ส่งออกน้ำมัน (โอเปก) กล่าวเตือนเรื่องการลงทุนในกรณีที่อุปสงค์ลดลง 
สื่อมวลชนของรัฐบาลอิหร่านรายงานว่า อิหร่านทดสอบขีปนาวุธในอ่าวเปอร์เชียในวันพฤหัสบดี ทางด้านสหรัฐเตือนอิหร่านว่าสหรัฐพร้อมที่จะปกป้องพันธมิตรของสหรัฐ เจ้าหน้าที่ข่าวกรองของสหรัฐที่ไม่ประสงค์จะออกนามกล่าวว่า อิหร่านได้ทดสอบยิงขีปนาวุธเป็นครั้งที่สองในเวลาไม่ถึง 24 ชั่วโมง แต่กล่าวว่าเขาไม่ทราบว่าอิหร่านได้ทดสอบขีปนาวุธเป็นครั้งที่สามในวันพฤหัสบดี ถึงแม้มีข่าวลือเรื่องนี้ออกมา 
กลุ่มกบฏสำคัญในไนจีเรียประกาศในวันพฤหัสบดีว่าจะยกเลิกภาวะหยุดยิง เพื่อประท้วงการที่อังกฤษเสนอที่จะช่วยเหลือไนจีเรียในการแก้ไขภาวะไร้เสถียรภาพในภูมิภาคสามเหลี่ยมปากแม่น้ำไนเจอร์ ซึ่งเป็นแหล่งผลิตน้ำมัน 
เลขาธิการกลุ่มโอเปกกล่าวว่า ขณะนี้โอเปกผลิตน้ำมันออกสู่ตลาดโลกในปริมาณที่มากเกินพอแล้ว และโอเปกจะทบทวนสมดุลด้านอุปทาน-อุปสงค์ในการประชุมเดือนก.ย.นี้ 
IEA แถลงว่า แรงกดดันที่ตลาดน้ำมันโลกได้รับน่าจะลดลงเล็กน้อยในปีหน้า ในขณะที่อุปสงค์ชะลอการเติบโต, การผลิตเพิ่มสูงขึ้น และความต้องการซื้อน้ำมันดิบจากโอเปกลดลง 
ปตท.-บางจากลดเบนซิน40สต.ต่อลิตรวันนี้ 
อย่างไรก็ตามบริษัทปตท.จำกัด(มหาชน) และบริษัท บางจากปิโตรเลียม จำกัด(มหาชน) ประกาศปรับลดราคาขายปลีกน้ำมันเบนซิน ลงมาอีก 40 สตางค์ต่อลิตร ในวันนี้(11ก.ค.) หลังราคาน้ำมันสำเร็จรูปที่ตลาดสิงคโปร์ยังคงปรับลงอย่างต่อเนื่อง 
ส่งผลให้ราคาขายปลีกน้ำมัน หน้าสถานีบริการน้ำมัน ในเขตกรุงเทพมหานครและปริมณฑล ของ ปตท.และบางจากฯ ในวันพรุ่งนี้ เป็นดังนี้ เบนซิน ออกเทน 91 มาอยู่ที่ 41 บาท 79 สตางค์ต่อลิตร , แก๊สโซฮอล์ 95 อยู่ที่ 38 บาท 19 สตางค์ต่อลิตร ,แก๊สโซฮอล์ 91 อยู่ที่ 37 บาท 39 สตางค์ต่อลิตร ส่วนดีเซล ยังคงเดิมที่ 44 บาท 24 สตางค์ต่อลิตร 
เตือนเกิดสงครามผลิตน้ำมันทดแทนอิหร่านไม่ได้ 
นายอับดัลลา ซาเลม เอล-บาดรี เลขาธิการกลุ่มประเทศผู้ส่งออกน้ำมันหรือโอเปก แถลงเมื่อวานเกี่ยวกับความวิตกว่าจะเกิดสงครามระหว่างสหรัฐกับอิหร่านว่า หวังว่าการโจมตีอิหร่านจะไม่เกิดขึ้น และสามารถแก้ปัญหากันโดยสันติวิธี แต่หากเกิดขึ้นจริง โอเปกไม่สามารถผลิตน้ำมันปริมาณมากทดแทนอิหร่านได้ และโอเปกไม่ได้มีแผนรองรับหากเกิดสงคราม 
อิหร่านเป็นผู้ผลิตรายใหญ่อันดับ 2 ของโอเปก มีปริมาณการผลิตวันละเกือบ 4 ล้านบาร์เรล และช่องแคบฮอร์มุซของอิหร่านเป็นเส้นทางสำคัญที่เรือบรรทุกน้ำมันเกือบ 40% ของโลกใช้ในการขนส่ง 
คำเตือนของเลขาธิการโอเปกมีขึ้นหลังจากอิหร่านได้ทดสอบขีปนาวุธติดต่อกัน 2 วันแล้วตั้งแต่เมื่อวันพุธเพื่อตอบโต้การข่มขู่จากสหรัฐและอิสราเอล ส่งผลให้ตลาดน้ำมันตื่นตระหนกจนราคาทำสถิติสูงขึ้นถึง 5.60 ดอลลาร์ในการซื้อขายเมื่อวาน ซึ่งเป็นการปรับขึ้นมากที่สุดในวันเดียว หลังจากเคยพุ่งขึ้นรวดเดียว 10.75 ดอลลาร์เมื่อวันที่ 6 มิถุนายน 
นายเอล-บาดรี ยังแถลงรายงานคาดการณ์สถานการณ์น้ำมันโลกประจำปีนี้ด้วยว่าความต้องการน้ำมันทั่วโลกจะเพิ่มขึ้นเป็น 113 ล้านบาร์เรลต่อวันภายในปี 2573 ซึ่งลดลงกว่ารายงานคาดการณ์ที่ออกมาเมื่อปีที่แล้ว ขณะที่ความต้องการน้ำมันทั่วโลกในปีนี้คาดว่าจะอยู่ที่เกือบ 86 ล้าน 9 แสนบาร์เรลต่อวัน 
http://www.komchadluek.net/
พ่วง18ล้อหลับในเสยท้ายบรรทุกพุ่งชนเซเว่นฯพัง
คนขับรถพ่วง 18 ล้อ หลับในเสยท้ายบรรทุกสิบล้อที่จอดหน้าร้านเซเว่นฯ สาขาพระราม 9 ก่อนปีนฟุตบาทพุ่งชนร้านเซเว่นฯ-บ.รับเหมาพังยับ คนขับรถบรรทุกสิบล้อถูกแรงกระแทกซี่โครงหัก โชคดีรถไม่พุ่งเข้าในร้าน พนักงาน-ลูกค้ารอดตายหวุดหวิด
เหตุคนขับรถพ่วง 18 ล้อหลับในขับรถเสยท้ายบรรทุกสิบล้อก่อนพุ่งชนร้านเซเว่นฯ พังยัง เปิดเผยขึ้นเมื่อเวลา 23.30 น.วันที่ 10 กรกฎาคม ร.ต.ต.เมธี มณีวงศ์ ร้อยเวร สน.หัวหมาก รับแจ้งอุบัติเหตุรถบรรทุกเสียหลักพุ่งเข้าชนบริษัทรับเหมาก่อสร้าง และร้านเซเว่นอีเลฟเว่น สาขาพระราม 9 ซอย 60 ถนนพระราม 9 ขาเข้า แขวงหัวหมาก เขตสวนหลวง กทม. จึงรุดไปตรวจสอบที่เกิดเหตุพบพนักงานร้านเซเว่นฯ และลูกค้าอยู่ในอาการตื่นตกใจ เนื่องจากหัวรถบรรทุกสิบล้อ ทะเบียน 86-2748 นครปฐม เกยขึ้นมาบนฟุตบาทพุ่งเข้าชนบริษัทรับเหมาก่อสร้าง และร้านเซเว่นฯ ทำให้กระจกด้านหน้ารถบรรทุกสิบล้อแตก รวมถึงกระจกร้านเซเว่นฯ แตกกระจาย และตู้เอทีเอ็มที่ตั้งอยู่หน้าร้านเซเว่นฯ พังเสียหาย 
นอกจากนี้ยังพบรถบรรทุกพ่วงตู้คอนเทนเนอร์ 18 ล้อ หมายเลขหัวพ่วง 75-1279 ท้ายพ่วง 75-5557 กรุงเทพมหานนคร ข้างรถเขียนว่า "MARSK SEALAND" ซึ่งเป็นรถบรรทุกแช่แข็ง สภาพด้านหน้าพังยับเยินอัดก๊อบปี้อยู่ด้านท้ายของรถบรรทุกสิบล้อ และมีผู้ได้รับบาดเจ็บ 1 ราย คือ นายบุญยืน การินทร์ อายุ 36 ปี อยู่บ้านเลขที่ 28 หมู่ 5 ต.คำเตย อ.ไทยเจริญ จ.ยโสธร ซึ่งเป็นคนขับรถบรรทุกสิบล้อ สภาพซี่โครงหักเนื่องจากถูกกระแทกอย่างแรง พลเมืองดีช่วยกันนำส่งรักษาตัวที่โรงพยาบาลวิภาราม 
จากการสอบสวนนายมนตรี ยอดบ้านเควา อายุ 31 ปี คนขับรถบรรทุก 18 ล้อ ให้การว่าได้ขับมุ่งหน้ามาตามถนนพระราม 9 ขาเข้า เมื่อมาถึงที่เกิดเหตุรู้สึกว่าตัวเองง่วงนอนจนมีอาการหลับในจึงไม่รู้ว่าเกิดอะไรขึ้น มารู้สึกตัวอีกครั้งตอนที่รถพุ่งเข้าชนท้ายรถบรรทุกสิบล้อแล้ว 
ด้านนายบุญยืน คนขับรถบรรทุกสิบล้อ กล่าวว่า ตนจอดรถอยู่บริเวณหน้าร้านเซเว่นฯ จากนั้นก็ลงไปซื้อกาแฟแล้วมานั่งดื่มอยู่ในรถ แต่ระหว่างนั้นได้ยินเสียงดังโครมมาจากท้ายรถของตน ทำให้รถเสียหลักพุ่งเข้าชนร้านเซเว่นฯ และบริษัทรับเหมาก่อสร้างที่อยู่ติดกันอย่างแรงทำให้หลังคาบริษัทและร้านเซเว่นฯหักโค่นลงมาทับด้านหน้าของรถบรรทุก ส่วนตนถูกแรงกระแทกทำให้ซี่โครงหัก 
ขณะที่ นายอนุชา คำกระจาย อายุ 21 ปี พนักงานร้านเซเว่นฯ กล่าวว่า ก่อนเกิดเหตุกำลังยืนขายของอยู่ในร้าน และมีลูกค้าหลายคน ก็ได้ยินเสียงดังสนั่นหน้าร้านจึงเงยหน้าขึ้นไปดูเห็นรถบรรทุกพุ่งเข้ามาชนร้านตนตกใจมาก จึงรีบวิ่งหนีไปอยู่หลังร้าน ส่วนลูกค้าต่างพากันวิ่งหนีเอาตัวรอด โชคดีที่รถบรรทุกสิบล้อจอดขวางหน้าร้านไม่อย่างนั้นรถบรรทุก 18 ล้ออาจพุ่งเข้าชนร้านอย่างแรงก็ได้และอาจทำให้มีคนเสียชีวิตและบาดเจ็บ 
ร.ต.ต.เมธี กล่าวว่า หัวรถบรรทุกสิบล้อถูกหลังคาร้านทับอยู่จึงไม่สามารถถอยรถออกมาได้ ต้องใช้รถยกมายกหลังคาและคานค้ำหลังคาจึงจะถอยรถออกมาได้ อย่างไรก็ตามได้แจ้งข้อกล่าวหากับนายมนตรี คนขับรถบรรทุก 18 ล้อในข้อหาขับรถโดยประมาทเป็นเหตุให้ผู้อื่นได้รับบาดเจ็บ 
http://www.komchadluek.net/
ยอดรักทรุดส่งรพ.ด่วนพบมะเร็งลามน้ำในปอดอื้อ 
อาการ "ยอดรัก" ทรุด หลังปวดท้องอย่างหนัก จนต้องหามส่งโรงพยาบาล ลูกชายเผยมะเร็งลามตับก้อนใหญ่ขึ้น น้ำในปอดเพิ่มมากขึ้น รอผลเลือด 11 ก.ค.นี้
หลังจากมีอาการปวดท้องอย่างหนักเมื่อปลายปี 2550 และทราบว่าป่วยเป็นโรคมะเร็งตับ นักร้องลูกทุ่งชื่อดัง นายนิพนธ์ ไพรวัลย์ หรือ "แอ๊ว" ยอดรัก สลักใจ ได้เข้ารักษาตัวที่โรงพยาบาลศิริราช ต่อมาเมื่อวันคล้ายวันเกิดครบ 52 ปี นักร้องชื่อดังเปิดเผยว่า อาการมะเร็งอยู่ในระยะสุดท้ายและได้ทำลายร่างกายจนหมดแล้ว จากนั้นได้ย้ายมารักษาตัวที่โรงพยาบาลพระรามเก้า 
ล่าสุด เมื่อเวลา 16.00 น. วันที่ 10 กรกฎาคม อาการของนักร้องลูกทุ่งรุ่นใหญ่มีอาการกำเริบ จนต้องหามส่งโรงพยาบาลพระรามเก้า พักรักษาตัวที่ห้อง 1608 โดยยอดรักมีสีหน้าอิดโรย เหนื่อยง่าย พูดไม่กี่คำก็รู้สึกเหนื่อย 
นายเกรียงศักดิ์ ไพรวัลย์ บุตรชาย กล่าวถึงอาการของบิดาว่า พ่อรู้สึกปวดท้องมานานแล้ว แต่ทน เนื่องจากไม่อยากมาโรงพยาบาล ก่อนหน้านี้ก็กินไม่ได้เลย กินได้ 2-3 คำ ก็กินไม่ไหว ถ่ายไม่ออก 
"กระทั่งเมื่อวาน (9 ก.ค.) ที่มีงานแถลงข่าวเปิดตัวชมรมคนรักลูกทุ่ง ที่บ้านพุทธมณฑล สาย 3 พ่อก็มีอาการปวดท้องอย่างมาก และเป็นลมอยู่ช่วงหนึ่ง ซึ่งพ่อก็เปรยๆ ว่าถ้าไม่ดีขึ้น วันรุ่งขึ้นก็จะมาโรงพยาบาล จนมาถึงวันนี้อาการปวดเพิ่มขึ้น จึงตัดสินใจพาพ่อมาโรงพยาบาล พอมาถึงคุณหมอก็ให้เข้าพักที่โรงพยาบาลทันที อีกทั้งยังมีการเจาะเลือด และอัลตราซาวนด์ตับของคุณพ่อด้วย ผลเลือดน่าจะรู้ผลในวันพรุ่งนี้ (11 ก.ค.) ส่วนผลอัลตราซาวนด์หมอแจ้งว่าก้อนเนื้อบริเวณตับใหญ่ขึ้น มีน้ำในปอดเพิ่มขึ้นด้วย ซึ่งแพทย์จะเจาะช่องท้องเอาน้ำออก เพื่อลดความเจ็บปวด" นายเกรียงศักดิ์กล่าว 
ผู้สื่อข่าวถามว่า ยอดรักกินยาที่แพทย์โรงพยาบาลพระรามเก้าให้หรือเปล่า นายเกรียงศักดิ์กล่าวว่า กินไปแค่ครั้งเดียว เนื่องจากบิดารู้สึกไม่ไหว เพราะยาแรงมาก ทำให้หลังจากกินเข้าไปแล้วมีอาการมือเท้าบวมและผมร่วง จึงเลิกกิน ส่วนยาสมุนไพรก็ไม่ได้กินอะไรมาก เพราะไม่ได้ผลจึงเลิกกิน และหลังจากหยุดยาที่หมอให้บิดาก็อาการทรงๆ กระทั่งล่าสุดที่บ่นว่าปวดท้อง ทนไม่ไหว จนกระทั่งต้องมาโรงพยาบาล 
ลูกชายของยอดรักกล่าวต่อว่า การรักษาวันพรุ่งนี้ (11 ก.ค.) คงจะมีอีกหลายอย่าง เบื้องต้นนอกจากเจาะเลือด และอัลตราซาวนด์แล้ว คุณหมอยังให้ออกซิเจนและน้ำเกลืออีกด้วย 
"คุณพ่อยังรู้สึกตัว แต่พูดได้นิดเดียวก็รู้สึกเหนื่อยแล้ว คุณหมอก็ให้ยา เพื่อให้พักผ่อน และยังไม่อนุญาตให้สัมภาษณ์ จริงๆ แล้วผมก็อยากจะเฝ้าคุณพ่อที่โรงพยาบาลนะ แต่คุณพ่อห้ามเอาไว้ ไม่ให้เฝ้า เพราะอยากนอนคนเดียวสบายๆ" ลูกชายยอดรักกล่าว 
http://www.komchadluek.net/
จนมุมแต่ไม่จำนน"นพดล"ออก สมัครปรับใหญ่ผบ.ทอ.ดูสปิริต
"นพดล" น้ำตาคลอ อ้างสปิริตขอลาออก มีผล 14 ก.ค.นี้ ยืนยันไม่ผิด-ไม่ได้ขายชาติ ป.ป.ช.ชี้แม้ลาออกแต่คำร้องถอดถอนตัดสิทธิการเมือง 5 ปียังอยู่ "สมัคร" รับปากพรรคร่วมไม่ยุบสภา ลั่นไม่ลาออก เตรียมปรับ ครม.ใหญ่เร็วๆ นี้ ผบ.ทอ.จี้ ครม.แสดงสปิริตรับผิดชอบปัญหาเขาพระวิหาร ครอบครัว "ชินวัตร" ชื่นมื่นแห่ร่วมงานรับปริญญา "อุ๊งอิ๊ง" 
นายนพดล ปัทมะ รมว.การต่างประเทศ แถลงข่าวลาออกจากตำแหน่ง หลังเดินทางกลับจากประเทศแคนาดา โดยยืนยันว่าที่ผ่านมาได้ทำหน้าที่อย่างดีที่สุด ไม่ได้ทำให้ไทยเสียดินแดน และไม่ได้ขายชาติอย่างที่ถูกกล่าวหา 
นายนพดลเปิดแถลงข่าวที่กระทรวงการต่างประเทศ เมื่อเวลาประมาณ 14.00 น. วันที่ 10 กรกฎาคม ที่กระทรวงการต่างประเทศ ท่ามกลางบรรดาสื่อมวลชนจำนวนมากที่ไปรอทำข่าว 
รมว.การต่างประเทศยืนยันว่า การทำหน้าที่ของกระทรวงการต่างประเทศที่ผ่านมา ได้ดำเนินการอย่างแข็งขันในการปกป้องไม่ให้ไทยเสียดินแดนและอธิปไตย เพราะพยายามสกัดกั้นไม่ให้กัมพูชารุกล้ำและรวมเอาพื้นที่ทับซ้อนเข้าไปขึ้นทะเบียนด้วย ขณะเดียวกันได้ดำเนินการโปร่งใสตามขั้นตอน เพราะมีการหารือและร่วมเจรจากับเจ้าหน้าที่กระทรวงการต่างประเทศ ทั้งกรมเอเชียตะวันออก กรมสนธิสัญญาและกฎหมาย และกรมแผนที่ทหาร อีกทั้งการดำเนินการไม่ได้เร่งรีบ แต่เป็นไปตามขั้นตอนหลังจากมีการหารือกันกับเพื่อนข้าราชการกระทรวงการต่างประเทศแล้วก็ได้นำเรื่องเสนอเข้าสู่สภาความมั่นคงแห่งชาติ (สมช.) ซึ่งมีรัฐมนตรีหลายกระทรวงและผู้บัญชาการเหล่าทัพ รวมถึงเลขาธิการ สมช.เข้าร่วมประชุมด้วย และต่อมาได้นำเสนอเรื่องเข้าสู่ที่ประชุมคณะรัฐมนตรี และเมื่อคณะรัฐมนตรีได้อนุมัติ ตนจึงได้ลงนามในนามของรัฐบาล ส่วนข้อกล่าวหาที่ว่าการดำเนินการมีผลประโยชน์ทับซ้อน หรือมีการแลกผลประโยชน์กันนั้น เป็นความเท็จทั้งสิ้น 
นายนพดลยืนยันว่า เคารพในคำตัดสินของศาลรัฐธรรมนูญที่ระบุว่า คำแถลงการณ์ร่วมไทย-กัมพูชาลงวันที่ 18 มิถุนายน 2551 เป็นหนังสือสัญญาที่ต้องได้รับความเห็นชอบจากรัฐสภาตามมาตรา 190 ของรัฐธรรมนูญปี 2550 แต่คำวินิจฉัยนี้เป็นคำวินิจฉัยที่จะเป็นกรณีศึกษาที่นักนิติศาสตร์ นักกฎหมายและผู้สนใจจะสนใจใช้ศึกษาและพิจารณาต่อไปอย่างกว้างขวาง ทั้งนี้ขอยืนยันอีกครั้งว่า กระทรวงการต่างประเทศได้ดำเนินการตามความเห็นของกรมสนธิสัญญาและกฎหมาย และข้าราชการในกระทรวงการต่างประเทศมาโดยตลอด และไม่มีใครจงใจกระทำการผิดกฎหมาย 
นายนพดลระบุอีกว่า ประเด็นเขาพระวิหารถูกนำมาเป็นประเด็นการเมืองทั้งในสภาและนอกสภา และมีกลุ่มบุคคลไม่หวังดีนำประเด็นดังกล่าวไปรังแกระรานพี่สาวของตนที่ จ.นครราชสีมา จนชาวบ้านต้องออกมาช่วย มีการนำประเด็นนี้มาปลุกเร้าความเกลียดชังและแตกแยกของคนในชาติระหว่างไทยและกัมพูชา แต่มั่นใจว่าเมื่อควันและฝุ่นจางลงความจริงจะปรากฏขึ้นชัดเจน เมื่อเหตุผลเข้ามาแทนที่อารมณ์ เวลาจะตัดสินสิ่งที่กระทรวงการต่างประเทศและตนได้ทำไปว่า พวกเราได้ทำในสิ่งที่ถูกต้องเพื่อปกป้องดินแดนและประโยชน์ของไทย 
"ผมไม่ได้ขายชาติ ผมรักชาติ รักชาติเท่ากับคนไทยทุกคน กระผมขอยืนยันอีกครั้งหนึ่งว่ากระผมไม่ได้ทำให้ประเทศเสียหาย รัฐบาลอยากให้เอาเวลาไปแก้ไขปัญหาบ้านเมืองและความเดือดร้อนของประชาชนแทนที่จะเสียเวลาแก้ไขปัญหาการเมือง ทั้งนี้ เพื่อให้ความทุกข์ยากของประชาชนได้รับการแก้ไข ผมอยากเห็นความปรองดองสมานฉันท์ของทุกภาคส่วน เพื่อให้ที่เป็นที่รักของเราได้เดินหน้าต่อไป เพราะว่าบ้านเมืองของเรามีความสำคัญต่อตำแหน่งทางการเมืองของผม และแม้ว่า ผมขอย้ำนะครับ และแม้ว่าผมไม่ได้ทำอะไรผิดก็ตาม แต่ผมขอแสดงสปิริตและความรับผิดชอบ โดยการลาออกจากตำแหน่งรัฐมนตรีว่าการกระทรวงการต่างประเทศ ตั้งแต่วันที่ 14 กรกฎาคม 2551 เป็นต้นไป" นายนพดลกล่าว 
นายนพดลยังตอบคำถามถึงอนาคตทางการเมืองของตัวเองว่า คงจะไปเขียนหนังสือ ทำดิกชันนารีกฎหมาย ไปสอนหนังสือ หรือไปพัฒนาผลิตนักกฎหมายที่มีคุณภาพให้เพิ่มมากขึ้น ซึ่งในการตัดสินใจครั้งนี้ได้แจ้งต่อนายกรัฐมนตรีแล้ว 
ผู้สื่อข่าวรายงานว่า ตลอดการแถลงข่าวนายนพดลมีน้ำเสียงสั่นเครือเป็นระยะ และมีน้ำตาคลอเบ้าด้วย เมื่อแถลงเสร็จสิ้นนายนพดลได้เปิดโอกาสให้สื่อมวลชนถามไม่กี่คำถาม จากนั้นได้เดินกลับขึ้นไปยังห้องทำงานทันที 
ผู้สื่อข่าวรายงานว่า ก่อนหน้าจะแถลงข่าวนั้น นายนพดลได้เดินทางกลับจากแคนาดามาถึงสนามบินสุวรรณภูมิ เมื่อเวลา 06.05 น. วันที่ 10 กรกฎาคม โดยมีกลุ่มพันธมิตรประชาชนเพื่อประชาธิปไตยเกือบ 200 คน มาถือป้ายประท้วงขับไล่บริเวณหน้าห้องรับรองพิเศษ แต่นายนพดลหนีออกประตูอื่น โดยใช้ช่องทางปกติ พร้อมทั้งให้เจ้าหน้าที่แจ้งผู้สื่อข่าวว่าจะเปิดแถลงข่าวเวลา 14.00 น. 
"สมัคร" ปัดตอบสื่อ-ให้รอวันอาทิตย์ 
ด้านนายสมัคร สุนทรเวช นายกรัฐมนตรีและ รมว.กลาโหม ได้มาตรวจเยี่ยมกองทัพอากาศ เมื่อเวลา 13.00 น. โดยมี พล.อ.อ.ชลิต พุกผาสุข ผบ.ทอ. พล.อ.วินัย ภัททิยกุล ปลัดกระทรวงกลาโหม พร้อมด้วยนายทหารชั้นผู้ใหญ่ต้อนรับ โดยทันทีที่เดินทางมาถึงนายสมัครได้เดินตรวจแถวทหารกองเกียรติยศ และวางพานพุ่มสักการะอนุสาวรีย์สมเด็จพระเจ้าบรมวงศ์เธอ เจ้าฟ้าจักรพงษ์ภูวนารถ กรมหลวงพิศณุโลกประชานารถ พระบิดากองทัพอากาศ ก่อนที่จะเข้าฟังบรรยายสรุปโดยใช้เวลากว่า 1 ชั่วโมง 
ผู้สื่อข่าวพยายามตะโกนถามว่านายกรัฐมนตรีจะรับผิดชอบเรื่องปราสาทพระวิหารอย่างไร หลังจากที่นายนพดล ปัทมะ รมว.การต่างประเทศ ประกาศลาออกจากตำแหน่งแล้ว แต่นายสมัครไม่ยอมตอบคำถามใดๆ และเดินออกจากแท่นแถลงข่าวทันที ด้วยสีหน้าเคร่งเครียด พร้อมกับหันมามองผู้สื่อข่าวด้วยสายตาถมึงทึงไม่พอใจอย่างมาก และบอกด้วยเสียงดังว่า "ไม่ วันอาทิตย์" 
"สมัคร"เรียกลูกพรรคถกปรับครม. 
ผู้สื่อข่าวรายงานว่า เมื่อเวลา 15.30 น. พรรคพลังประชาชนได้เรียกประชุมด่วนวาระพิเศษ โดยนายสมัคร สุนทรเวช ในฐานะหัวหน้าพรรค มาถึงที่ทำการพรรคพลังประชาชนก่อนเวลาประชุม 16.00 น. โดยทำหน้าที่ประธานในที่ประชุม พร้อมด้วยแกนนำและ ส.ส.ในพรรคที่มาเข้าร่วมประชุมอย่างพร้อมเพรียง 
ส่วนภายนอกบริเวณที่ทำการพรรคมีกลุ่มประชาชนประมาณ 100 คน นำโดย นายนพพร นามเชียงใต้ แกนนำกลุ่มฅนวันเสาร์ ไม่เอาเผด็จการ สวมเสื้อสีแดง พร้อมป้ายให้กำลังใจพรรคพลังประชาชน การประชุมดังกล่าวคาดว่าจะมีการประเมินสถานการณ์การเมือง อาทิ กรณีศาลฎีกาแผนกคดีเลือกตั้งวินิจฉัยให้ใบแดงนายยงยุทธ ติยะไพรัช โดยยืนตาม กกต. ซึ่งประเด็นดังกล่าวอาจโยงถึงการยุบพรรคพลังประชาชน รวมทั้งกรณีที่ฝ่ายค้านและ ส.ว.ยื่นถอดถอนนายนพดล ปัทมะ และ ครม.ทั้งคณะ 
นายสามารถ แก้วมีชัย ประธานวิปรัฐบาล กล่าวว่า การประชุมพรรคจะหารือกันเรื่องการปรับ ครม. โดยแนวทางในการแก้ปัญหาก็จะมีการปรับ ครม.ใหญ่ หรืออีกช่องทางหนึ่งคือ นายสมัคร สุนทรเวช นายกรัฐมนตรี ลาออกแล้วไปเลือกนายกฯ ใหม่ในสภา โดยพรรคร่วมรัฐบาลก็อาจจะย้ายไปสนับสนุนพรรคประชาธิปัตย์ให้ตั้งนายกฯ ใหม่ แต่กรณีนี้ก็จะเกิดปัญหา เพราะมีเสียงที่หมิ่นเหม่ ซึ่งแนวทางในการแก้ปัญหาการเมืองหรือทางออกขณะนี้ คงต้องรอฟังนายสมัครก่อน แต่ยืนยันว่าไม่มีการยุบสภาแน่นอน อย่างไรก็ตาม คงต้องยึดแนวสมานฉันท์ นอกจากนั้น วันจันทร์ที่ 14 กรกฎาคม วิปรัฐบาลจะมีการหารือเพื่อหาทางออกทางการเมือง 
"สมัคร"ชม"นพดล"คนดี-ย้ำสู้ถึงที่สุด 
นายสมัครกล่าวในที่ประชุมว่า กรณีของนายนพดลได้ทำตามขั้นตอนทุกอย่าง อีกทั้งความจริงแล้วไทยเสียปราสาทพระวิหารมานานกว่า 45 ปี หากเราไม่ไปค้าน คณะกรรมการมรดกโลกก็จะขึ้นทะเบียนในเขตพื้นที่ทับซ้อนของไทยไปด้วย วันนี้จึงเห็นชัดเจนว่า มีความพยายามปลุกระดมทำให้คนไทยแตกตื่น และตรงนี้อาจลุกลามไปเป็นปัญหาระหว่างประเทศ 
นอกจากนี้นายสมัครยังชมนายนพดลว่า สามารถทำหน้าที่ในฐานะรัฐมนตรีได้ดี เนื่องจากนายนพดลเป็นคนดี มีฝีมือ แต่ที่สถานการณ์ออกมาเป็นเช่นนี้ เพราะความตั้งใจของฝั่งตรงข้ามที่ต้องการจะจัดการคนในรัฐบาลทีละคน จึงขอเน้นย้ำ ส.ส.ในพรรคว่า เราจะต่อสู้ให้ถึงที่สุด ทุกเวที โดยเฉพาะรัฐมนตรีที่ถูกกล่าวหาต้องชี้แจงให้สังคมเข้าใจให้ละเอียด เพราะมีกระบวนการที่รัฐบาลต้องทำงานให้ประชาชนอยู่ 
เผย"สมัคร"รับปากพรรคร่วมไม่ยุบสภา 
แหล่งข่าวจากพรรคพลังประชาชนเปิดเผยว่า แกนนำพรรคมีการประเมินสถานการณ์การเมือง โดยเสนอต่อนายสมัครว่า ยังไม่ควรใช้ทางออกในการแก้ปัญหาด้วยการยุบสภา เนื่องจากแกนนำในพรรคต่างเห็นตรงกันกรณีปราสาทพระวิหาร ทำให้เกิดผลกระทบต่อฐานความนิยมของรัฐบาลอย่างมาก หากยุบสภาและเลือกตั้งในขณะนี้อาจทำให้ได้จำนวน ส.ส.ไม่มากเท่าที่ควร จึงยังไม่พร้อมจะเลือกตั้งในขณะนี้ อีกทั้งนายสมัครได้หารือกับนายบรรหาร ศิลปอาชา หัวหน้าพรรคชาติไทย รวมถึงหัวหน้าพรรคร่วมรัฐบาลคนอื่น พร้อมกับรับปากแล้วว่าจะยังไม่ยุบสภา เนื่องจากรัฐบาลยังเหลือภารกิจสำคัญ เช่น การแก้ไขรัฐธรรมนูญ 2550 รวมถึงการพิจารณางบประมาณรายจ่ายประจำปี 2551 ที่รัฐบาลจำเป็นจะต้องแจกจ่ายเพื่อสร้างฐานเสียงก่อน แต่นายสมัครยืนยันต่อพรรคร่วมรัฐบาลว่า จะปรับ ครม.ครั้งใหญ่ เพื่อแก้ปัญหาในการบริหารงานของ ครม. 
"เลี้ยบ" ยันนายกฯไม่ยุบ-ไม่ออก 
นพ.สุรพงษ์ สืบวงศ์ลี รองนายกรัฐมนตรีและ รมว.การคลัง ในฐานะเลขาธิการพรรคพลังประชาชน ระบุว่า สิ่งที่เกิดขึ้นสำหรับสถานการณ์ทางการเมืองในขณะนี้เป็นเรื่องที่คาดการณ์ไว้ แต่จะไม่ทำให้นายกรัฐมนตรีต้องประกาศยุบสภาหรือลาออก แต่เชื่อว่าการปรับคณะรัฐมนตรีต้องมีการดำเนินการอย่างแน่นอน โดยจะไม่ปรับเฉพาะตำแหน่งที่ว่างลง แต่จะปรับเปลี่ยนในตำแหน่งอื่นด้วย เพื่อให้เหมาะสม ส่วนจะปรับในวันไหนต้องรอการตัดสินใจของนายกรัฐมนตรี 
"การปรับคณะรัฐมนตรีคงต้องเกิดขึ้นอยู่แล้ว เพราะมีตำแหน่งคณะรัฐมนตรีว่างลงถึง 2 ตำแหน่ง ทั้งรัฐมนตรีประจำสำนักนายกฯ และ รมว.สาธารณสุข ซึ่งต้องหาผู้มีคุณสมบัติและความน่าเชื่อถือเข้ามาปฏิบัติหน้าที่ และในส่วนอื่นคงต้องมีการปรับให้เหมาะสม ไม่ใช่เฉพาะคณะรัฐมนตรีเศรษฐกิจเพียงอย่างเดียว อย่างไรก็ตาม จะมีการปรับในวันไหนนั้น ต้องรอการตัดสินใจจากท่านนายกฯ" นพ.สุรพงษ์กล่าวและว่า สำหรับแนวทางการยุบสภาไม่ใช่ทางออกที่ดี เพราะจะทำให้นโยบายต่างๆ ต้องหยุดชะงักลง และเชื่อว่า เมื่อปรับคณะรัฐมนตรีแล้วจะทำให้สถานการณ์ต่างๆ ดีขึ้น 
ด้าน ร.ท.กุเทพ ใสกระจ่าง โฆษกพรรคพลังประชาชน กล่าวว่า นายสมัครยืนยันในที่ประชุมพรรคว่า จะต่อสู้ต่อไป ไม่ผวา ไม่ปอด และยืนยันว่าจะไม่ยุบสภา ไม่ลาออก ถึงแม้ว่าการทำงานที่ผ่านมาของรัฐบาลจะเป็นช่วงสั้นๆ ไม่กี่เดือน ผลงานที่ออกมายังไม่เป็นที่ชัดเจนเท่าไร หากมีเวลามากกว่านี้โครงการต่างๆ เช่น เมกะโปรเจกท์ที่วางไว้ก็จะเป็นรูปธรรมมากขึ้น ดังนั้นขอให้ ส.ส.ทุกคนมั่นใจในการทำงานของรัฐบาลที่จะเดินหน้าต่อไป และนายกฯ ยังระบุอีกว่าหากจะมีการตัดสินใจใดๆ ทางการเมืองที่สำคัญก็จะปรึกษากับพรรคก่อนที่จะตัดสินใจ 
"เหลิม"เสนอสมัครลาออกหนีถอดถอน 
ร.ต.อ.เฉลิม อยู่บำรุง รมว.มหาดไทย กล่าวถึงประเด็นการขึ้นทะเบียนปราสาทพระวิหารเป็นมรดกโลกอาจทำให้รัฐบาลถูกยื่นถอดถอนว่า ในฐานะนักกฎหมายมองว่า นายกรัฐมนตรีและคณะรัฐมนตรีสามารถลาออกได้ แล้วให้โหวตเลือกนายกรัฐมนตรีในสภา และแต่งตั้งขณะรัฐมนตรีขึ้นมาใหม่ ทั้งนี้ ไม่ใช่การเสนอแนวคิดแต่อย่างใด 
นอกจากนี้ ร.ต.อ.เฉลิมยังกล่าวถึงกรณีที่ นายไชยา สะสมทรัพย์ รมว.สาธารณสุข ถูกถอดถอนออกจากตำแหน่งว่า ถ้ารัฐมนตรีพ้นจากตำแหน่ง นายวัน อยู่บำรุง ผู้ช่วยเลขานุการรัฐมนตรี ต้องพ้นจากตำแหน่งด้วย 
ผบ.ทอ.เชื่อนายกฯ มีสปิริตแค่รอจังหวะ 
ด้าน พล.อ.อ.ชลิต พุกผาสุข ผู้บัญชาการทหารอากาศ ตอบคำถามสื่อมวลชนประเด็นเขาพระวิหารในฐานะทหารคนหนึ่งจะบอกนายกรัฐมนตรีและรัฐบาลให้แสดงสปิริตหรือไม่ว่า "ผมว่าท่านมีอยู่แล้ว แต่บางทีท่านรอจังหวะ เดี๋ยวอาจจะรออีกแป๊บหนึ่ง คิดว่าสำนึกทุกคนมีอยู่ แต่จังหวะมันยังไม่ได้ เดี๋ยวท่านก็คงพิจารณาของท่านเองได้ ท่านมีประสบการณ์มากมาย" 
ผู้สื่อข่าวถามว่า คิดว่าแนวทางของนายกฯ ในขณะนี้ควรจะยุบสภาหรือลาออก พล.อ.อ.ชลิตกล่าวว่า ไม่ทราบ 
ผู้สื่อข่าวซักว่า ถ้านายกฯ มาถาม และขอข้อแนะนำ จะให้คำแนะนำอย่างไร พล.อ.อ.ชลิตกล่าวว่า "ผมจะบอก แต่จะบอกกับท่านสองคน" 
เมื่อถามว่า ครม.ต้องร่วมรับผิดชอบด้วยการแสดงสปิริต พล.อ.อ.ชลิตนิ่งไปสักพักก่อนกล่าวว่า "พูดยาก" ผู้สื่อข่าวถามว่า พูดยากเพราะอะไร พล.อ.อ.ชลิตกล่าวว่า "ความรู้เรื่องการเมืองผมน้อย แต่ผมดูทั่วไปในประเทศอื่น บางทีความรับผิดชอบในการนำเข้าเนื้อวัว และไม่เป็นที่พึงพอใจของประชาชน เขาก็รับผิดชอบ หรือกรณีที่รัฐมนตรีของ ครม.ของท่าน พล.อ.สุรยุทธ์ จุลานนท์ อดีตนายกฯ มีคนที่มีคดีที่ขัดรัฐธรรมนูญ ก็เป็นภาวะของแต่ละท่านพิจารณา" 
ผบ.ทบ.ยันปฏิวัติไม่ช่วยแก้ปัญหา 
พล.อ.อนุพงษ์ เผ่าจินดา ผบ.ทบ.ให้สัมภาษณ์กรณีถูกกลุ่มพันธมิตรประชาชนเพื่อประชาธิปไตย นำประเด็นเขาพระวิหารไปโจมตีว่าทหารไม่ยอมทำอะไรว่า ตนก็ไม่รู้จะทำอย่างไร แต่เรียนว่าทำหน้าที่ไม่มีวาระแอบแฝง หรือซ้อนเร้นใดๆ ทั้งสิ้น ที่นำไปโจมตีในเรื่องที่เกี่ยวกับว่าตนไปมีผลประโยชน์ อยากจะเรียนผ่านสื่อมวลชนว่า รับรองว่าตนไม่มีส่วนเกี่ยวข้องใดๆ ทั้งสิ้น ทุกอย่างเดินไปตามขั้นตอน เช่น คนที่มีคดีก็ต้องว่าไปตามกฎหมาย ก็มีผลออกมาตามระยะเวลา ปล่อยให้เป็นไปตามนั้น ทั้งนี้ยังมีหนทางที่จะแก้ไขปัญหาประเทศชาติในแนวทางอื่น การที่จะให้ใช้ความรุนแรง ทั้งเรื่องการปฏิวัติ หรือเรื่องใดก็ตาม พูดมาหลายครั้งแล้วว่า สังคมโดยรวมจะได้รับผลกระทบมากกว่า ไม่น่าจะเป็นประโยชน์ น่าจะใช้หนทางอื่น ทางการเมืองก็ยังมีหนทาง ทั้งทางด้านศาลหรือด้านใดก็ได้ น่าจะมีหนทางในการแก้ปัญหา 
ทหารปัดปฏิวัติหวั่นเป็นแพะรับบาป 
แหล่งข่าวระดับสูงจากกองทัพเปิดเผยว่า สถานการณ์การเมืองในขณะนี้นับว่ามาเกือบถึงที่สุดแล้ว และเป็นช่วงที่เรียกว่า ปัญหาการเมืองแก้ไขด้วยการเมือง เหมือนกับที่ พล.อ.อนุพงษ์ เผ่าจินดา ผู้บัญชาการทหารบก เคยให้สัมภาษณ์ไว้ในก่อนหน้านี้ 
"เลิกพูดได้เลยว่า กองทัพจะปฏิวัติ-รัฐประหาร เพราะการเมืองมาถึงตอนนี้แล้ว ทุกคนคิดได้ มองเห็นเหมือนกันหมดว่า เพียงแค่ปรับ ครม.พอแล้วหรือไม่" แหล่งข่าวกล่าวและว่า หากทหารออกมาในตอนนี้ก็ต้องกลายเป็นแพะรับบาป เพราะจะถูกกล่าวหาว่า ฉวยโอกาสแทรกแซง ปัญหาที่มีอยู่ทั้งหมด จะถูกผลักให้มาสู่อ้อมกอดของกองทัพทันที นี่ยังไม่นับถึงความเสียหายที่จะเกิดขึ้นจากการยึดอำนาจ 
แหล่งข่าวกล่าวด้วยว่า ปัญหาที่สะสมมานับแต่รัฐบาลนี้เข้ามาบริหารประเทศ โดยเฉพาะเรื่องเศรษฐกิจ ไม่ใช่เรื่องที่ทหารมีความรู้ หรือเป็นเรื่องที่จะเข้ามาแก้ไขได้ง่ายๆ การเคลื่อนไหวของกองทัพ จึงต้องคำนึงถึงเรื่องเหล่านี้ ที่จะต้องไม่เข้าไปซ้ำเติมวิกฤติเข้าไปอีก 
พันธมิตรชี้ "นพดล" ออกคนเดียวไม่พอ 
เมื่อเวลา 10.00 น. พล.ต.จำลอง ศรีเมือง แกนนำพันธมิตร กล่าวถึงกรณีนายนพดลแถลงข่าวลาออกว่า ถ้าแถลงลาออกเพียงคนเดียวคงไม่ได้ รัฐบาลต้องแสดงความรับผิดชอบทั้งคณะ ต้องลาออกทั้งคณะ เพราะเป็นการทำผิดรัฐธรรมนูญ ที่ไปแถลงการณ์ร่วม ถ้าเป็นต่างประเทศ บ้านอื่น เมืองอื่น ก็คงแสดงความรับผิดชอบลาออกไปเรียบร้อยแล้ว 
พล.ต.จำลองกล่าวว่า การชุมนุมของพันธมิตรจะเคลื่อนไหวอะไรต่อไปต้องรอดูสถานการณ์วันต่อวัน 
ปชป.ยื่นปธ.วุฒิฯถอดถอน"นพดล" 
เมื่อเวลา 11.55 น. นายสาทิตย์ วงศ์หนองเตย ประธานคณะกรรมการประสานงานพรรคร่วมฝ่ายค้าน (ประธานวิปฝ่ายค้าน) พร้อม ส.ส.พรรคประชาธิปัตย์จำนวนหนึ่ง ได้เข้ายื่นหนังสือต่อประธานวุฒิสภา ขอให้ถอดถอนนายนพดล ปัทมะ รมว.การต่างประเทศ ออกจากตำแหน่งตามรัฐธรรมนูญ มาตรา 270 โดยมีนายนิคม ไวยรัชพานิช รองประธานวุฒิสภา มารับหนังสือ 
นายสาทิตย์กล่าวว่า สาเหตุที่มีการยื่นถอดถอนนายนพดล เนื่องจากมีหลักฐานและพฤติการณ์ชัดเจนว่านายนพดลมีเจตนาแฝง บิดเบือน และซ่อนเร้นข้อมูล โดยมีความพยายามจงใจ เร่งรีบ สนับสนุนให้กัมพูชาได้ขึ้นทะเบียนปราสาทพระวิหารเป็นมรดกโลก ตั้งแต่การไปหารือกันที่เกาะกง เมื่อวันที่ 14 พฤษภาคม โดยมีนายสมชาย วงศ์สวัสดิ์ รองนายกรัฐมนตรีและ รมว.ศึกษาธิการ น้องเขย พ.ต.ท.ทักษิณตามไปด้วย ซึ่งมีข้อครหาผลประโยชน์แอบแฝงก่อนไปลงนามที่ประเทศฝรั่งเศส เมื่อวันที่ 22-23 พฤษภาคม และตามด้วยการมีมติ ครม.เมื่อวันที่ 17 และ 24 มิถุนายน ที่ผ่านมา ซึ่งเป็นมติ ครม.ย้อนหลังเพื่อรองรับการลงนามในแถลงการณ์ และแม้นายนพดลลาออกจากตำแหน่งรัฐมนตรี แต่ก็จะไม่มีผลต่อการยื่นถอดถอน เพราะทันทีที่ได้มีการยื่นหนังสือถึงประธานวุฒิสภา ถือว่ากระบวนการถอดถอนได้เริ่มแล้ว 
ป.ป.ช.ยันแม้ลาออกโทษแบน5ปียังอยู่ 
นายวิชา มหาคุณ กรรมการป้องกันและปราบปรามการทุจริตแห่งชาติ (ป.ป.ช.) กล่าวว่า แม้นายนพดลจะลาออกจากตำแหน่งแล้ว แต่หากฝ่ายค้านได้ยื่นถอดถอนนายนพดลก่อนที่นายนพดลจะประกาศลาออก ก็ถือว่าคำร้องดังกล่าวยังมีผลต่อไป เท่าที่เห็น คิดว่าฝ่ายค้านรู้ตัวล่วงหน้า จึงยื่นเรื่องต่อประธานวุฒิสภาก่อนที่นายนพดลจะประกาศลาออกเพียงไม่กี่ชั่วโมง แม้โทษให้พ้นจากตำแหน่งจะไม่มีผลแล้ว แต่ก็ยังเหลือโทษของการถูกตัดสิทธิทางการเมือง 5 ปี เช่นเดียวกับคดีของนายจักรภพ เพ็ญแข อดีตรัฐมนตรีประจำสำนักนายกรัฐมนตรี ที่ ป.ป.ช.ยังสอบสวนอยู่ แม้จะออกจากตำแหน่งรัฐมนตรีไปแล้วก็ตาม 
ส.ว.ยื่น ป.ป.ช.จันทร์นี้เชือดอาญาครม. 
น.ส.รสนา โตสิตระกูล ส.ว.กทม. กล่าวว่า ขณะนี้ ส.ว.กำลังให้ฝ่ายกฎหมายศึกษาข้อกฎหมาย ว่าจะยื่นต่อ ป.ป.ช.ตามรัฐธรรมนูญมาตรา 275 เพื่อดำเนินการทางอาญากับ ครม.ทั้งคณะ ในกรณีที่กระทำผิดต่อตำแหน่งกรณีการลงนามในแถลงการณ์ร่วม ทั้งนี้ ยังได้ดำเนินการขอมติ ครม.ในวันที่ 17 มิถุนายน เพื่อนำมาประกอบการยื่นให้ดำเนินการทางอาญานี้ด้วย โดยหากพบว่ามติ ครม.ดังกล่าวปรากฏว่ามีรัฐมนตรีรายใดลงนาม เราก็จะดำเนินการทางอาญากับคนนั้น แต่ถ้าบุคคลใดดำเนินการทักท้วงก็งดเว้น 
"รู้สึกแปลกใจมากที่มติ ครม.วันที่ 17 มิถุนายนไม่ปรากฏออกมาชัดเจนว่าใครลงมติอย่างไร แต่อย่างไรก็ตามหากนายนพดลประกาศลาออก เราก็จะยังยื่นเรื่องต่อ ป.ป.ช.ในวันจันทร์ที่ 14 กรกฎาคม ให้ดำเนินการกับ ครม.เพราะถือว่าความผิดของรัฐมนตรีที่ได้ลงนามในแถลงการณ์โดยขัดกับรัฐธรรมนูญนั้นมีความผิดสำเร็จแล้ว ดังนั้น การลาออกจึงไม่ได้เกี่ยวกับการงดเว้นดำเนินคดีทางอาญา" น.ส.รสนากล่าว 
"แม้ว-อ้อ"โผล่งานรับปริญญา"อุ๊งอิ๊ง" 
เมื่อเวลา 16.00 น. พ.ต.ท.ทักษิณ ชินวัตร อดีตนายกรัฐมนตรี พร้อมด้วยคุณหญิงพจมาน นายพานทองแท้ น.ส.พินทองทา มาร่วมแสดงความยินดีต่อ น.ส.แพทองธาร หรือ อุ๊งอิ๊ง บุตรสาวคนเล็ก ที่เข้ารับพระราชทานปริญญาบัตร คณะรัฐศาสตร์ รุ่น 57 จุฬาลงกรณ์มหาวิทยาลัย นอกจากนี้ยังมีคนในครอบครัว อาทิ น.ส.ยิ่งลักษณ์ ชินวัตร น้องสาว พ.ต.ท.ทักษิณ พล.ต.อ.เพรียวพันธ์ ดามาพงศ์ นายบรรณพจน์ ดามาพงศ์ นายพงส์เพ็ชร ดามาพงศ์ มาร่วมงานด้วย ทั้งนี้ บุตรสาวของนายพงส์เพ็ชร สำเร็จการศึกษาเป็นบัณทิตรุ่นเดียวกับอุ๊งอิ๊งด้วย 
ส่วนอดีตนักการเมืองพรรคไทยรักไทย ที่มาร่วมแสดงความยินดี อาทิ พล.ต.อ.ชิดชัย วรรณสถิตย์ พล.ต.ท.จำลอง เอี่ยมแจ้งพันธุ์ นพ.สุชัย เจริญรัตนกุล นายภูมิธรรม เวชยชัย นายเสริมศักดิ์ พงษ์พานิช นายผดุง ลิ้มเจริญรัตน์ พรรคพลังประชาชน อาทิ นายกมล บันไดเพชร นายเอนก หุตังคบดี น.ส.ศันสนีย์ นาคพงศ์ โฆษกส่วนตัว พ.ต.ท.ทักษิณ เป็นต้น 
พ.ต.ท.ทักษิณกล่าวถึงของขวัญที่จะมอบแก่บุตรสาวในโอกาสสำเร็จการศึกษาว่า ของขวัญที่จะมอบให้คือ "บิ๊กฮัก"(big hug) เพราะอุ๊งอิ๊งเรียนหนัก โดยเฉพาะช่วงปฏิวัติ เขาเหนื่อยและอดทนมาก แต่ลูกก็ไม่เคยบ่นเพราะเขารู้ว่าตนโดนมากกว่าเขาเยอะ แต่บางทีเขาก็พูดกับพี่ๆ เขาบ้าง ที่ผ่านมาอุ๊งอิ๊งต้องเรียนอยู่ภายใต้แรงกดดันที่ค่อนข้างมาก ทีแรกก็ทำใจไม่ค่อยได้ ตอนหลังเข้าใจได้ว่า บุคคลสาธารณะต้องถูกวิจารณ์ได้ เขาก็เข้าใจและอดทนได้ 
ผู้สื่อข่าวถามว่า ทราบข่าวนายนพดลลาออกจากตำแหน่ง รมว.การต่างประเทศแล้วหรือยัง พ.ต.ท.ทักษิณกล่าวว่า ไม่ทราบ 
ขณะที่ น.ส.แพทองธารให้สัมภาษณ์ช่วงเช้าว่า รู้สึกตื่นเต้น เมื่อคืนนอนไม่หลับ ส่วนอนาคตหลังจากสำเร็จการศึกษาแล้วจะเดินทางไปอังกฤษปีหน้า เพื่อเรียนด้านการจัดการหลักสูตร 1 ปี และฝึกงานอีก 1 ปี รวมไปอยู่ 2 ปี 
เผยแม้วรวยขึ้น 100 ล้านดอลล์ 
นิตยสารฟอร์บส์ รายงานการจัดอันดับเศรษฐีเมืองไทยที่รวยที่สุดติด 40 อันดับแรกของปี 2008 ว่า มีความเปลี่ยนแปลงเกิดขึ้นเล็กน้อยเมื่อเทียบกับ 2 ปีก่อน เพราะมีการขยายธุรกิจ หรือปรับโครงสร้างบางส่วนของเศรษฐีไทย 
นายเฉลียว อยู่วิทยา เจ้าของเครื่องดื่มชูกำลังยี่ห้อ "กระทิงแดง" ถือครองทรัพย์สิน 4 พันล้านดอลลาร์สหรัฐ หรือ 1.36 แสนล้านบาท และยังรั้งตำแหน่งอันดับ 1 ของมหาเศรษฐีไว้ได้อย่างเหนียวแน่น แถมมีรายได้เพิ่มจากปีก่อนอีก 500 ล้านดอลลาร์สหรัฐ ขณะที่อันดับสองเป็นของนายเจริญ สิริวัฒนภักดี ที่รวยขึ้นอีก 600 ล้านดอลลาร์สหรัฐ ซึ่งสองรายนี้ยังคงไล่บี้อันดับความรวยกันอย่างต่อเนื่อง ขณะที่อดีตนายกรัฐมนตรีของไทย และประธานสโมสรแมนเชสเตอร์ ซิตี้ ลีกอังกฤษ รวยเป็นอันดับที่ 16 ของประเทศ แม้ว่าจะถูกอายัดทรัพย์ และหมดยุคเรืองอำนาจ เพราะถูกกระทำรัฐประหารเมื่อเดือนกันยายน 2549 แต่ตัวเลขทางการเงินของ พ.ต.ท.ทักษิณ ยังคงเพิ่มขึ้นกว่า 100 ล้านดอลลาร์สหรัฐ เมื่อเทียบกับปีก่อน 
กกต.ตั้ง กก.พิจารณายุบพปช. 
นายอภิชาต สุขัคคานนท์ ประธาน กกต. กล่าวว่า ที่ประชุม กกต.ได้รับทราบเรื่องที่ศาลฎีกาแผนกคดีเลือกตั้งเพิกถอนสิทธิเลือกตั้งนายยงยุทธ ติยะไพรัช อดีต ส.ส.พรรคพลังประชาชน หลังจากนี้จึงเป็นหน้าที่ของนายทะเบียนพรรคการเมืองต้องนำไปพิจารณา เบื้องต้นตนจะนำเรื่องดังกล่าวไปพิจารณาเพื่อตั้งคณะกรรมการขึ้นมาศึกษา เพื่อหาข้อเท็จจริงกรณีกรรมการบริหารพรรคกระทำความผิดกฎหมายเลือกตั้ง ที่ส่งผลถึงขั้นต้องยุบพรรคการเมืองหรือไม่ ทั้งนี้คณะกรรมการจะมีทั้งคนในและคนนอก คาดว่าจะใช้ระยะเวลาภายใน 15 วันก่อนสรุปข้อเท็จจริงเสนอให้ตนพิจารณาก่อนนำเข้าสู่ที่ประชุม กกต.เพื่อลงมติ 
ด้านนายประพันธ์ นัยโกวิท กกต. กล่าวว่า ที่ประชุม กกต.ได้แจ้งไปยัง ครม.เพื่อเสนอขอพระราชกฤษฎีกาเลือกตั้งใหม่ เขต 3 จ.เชียงราย ในวันที่ 17 สิงหาคมนี้ พร้อมกันนี้ยังจะมีหนังสือแจ้งไปยังประธานรัฐสภา พิจารณาดำเนินการเลื่อนลำดับ ส.ส.ระบบบัญชีรายชื่อกลุ่ม 1 ขึ้นมาแทนนายยงยุทธ
http://www.komchadluek.net/
หมายจับอาสากู้ภัยฉกเพชร เหยื่อไฟคลอก3ศพสี่พระยา
ออกหมายจับ "กู้ภัยพญาอินทรี" ทำงามหน้า อาศัยช่วงชุลมุนไฟไหม้คอนโดเศรษฐีดับพร้อมลูกเมีย 3 ศพ แอบฉกเครื่องเพชรคนตายหลายสิบล้าน นักธุรกิจสาวห้องตรงข้ามถูกฉกบัตรเครดิตรูดซื้อของ 1.5 แสน โร่แจ้งจับความเลยแตก 
เมื่อวันที่ 10 กรกฎาคม พ.ต.อ.ธีระพงษ์ คล้ายแก้ว ผกก.สน.พลับพลาไชย 2 รายงานคดีลักทรัพย์ที่นำไปสู่การออกหมายจับผู้ต้องหามายัง พล.ต.ท.อัศวิน ขวัญเมือง ผบช.น. และนายตำรวจระดับ รอง ผบช.น.ที่รับผิดชอบด้านการสอบสวน ซึ่งเป็นคดีที่เกี่ยวเนื่องจากเหตุการณ์เพลิงไหม้ห้องพักเลขที่ 2614 ชั้น 26 อาคารสี่พระยา ริเวอร์วิว คอนโดมิเนียม เลขที่ 108 ซอยโยธา ถนนเจริญกรุง แขวงตลาดน้อย เขตสัมพันธวงศ์ กทม. เมื่อวันที่ 10 มิถุนายน ที่ผ่านมา จนเป็นเหตุให้มีผู้เสียชีวิตทั้งครอบครัว 3 คน คือ นายสมชัย เมธาธรรม อายุ 51 ปี นางพรพิมล เมธาธรรม อายุ 47 ปี และนายชวลิต เมธาธรรม อายุ 16 ปี 
รายงานดังกล่าวระบุว่า เมื่อวันที่ 3 กรกฎาคม ที่ผ่านมา พ.ต.ต.จิระเดช จิตรโสภา พนักงานสอบสวน (สบ 2) สน.พลับพลาไชย 2 รวบรวมพยานหลักฐานนำไปสู่การขอหมายจับจากศาลอาญากรุงเทพใต้ ซึ่งศาลอนุมัติหมายจับคดีอาญาที่ จ.725/2551 ตามที่พนักงานสอบสวนเสนอออกหมายจับ นายเอกอัมรินทร์ อุราเลิศ อายุ 26 ปี อาสาสมัครกู้ภัยศูนย์พญาอินทรี รหัส อีเกิล 119 อยู่บ้านเลขที่ 734/11 ซอยวัดจันทร์ใน แขวงและเขตบางคอแหลม กทม. ข้อหาลักทรัพย์ในเวลากลางคืนในที่หรือบริเวณที่มีเหตุเพลิงไหม้หรืออาศัยโอกาสที่ประชาชนกำลังตื่นกลัวในภยันตรายใดๆ และข้อหาใช้บัตรอิเล็กทรอนิกส์ (บัตรเครดิต) ของผู้อื่นโดยมิชอบ ขณะนี้อยู่ระหว่างการสืบสวนติดตามจับกุมผู้ต้องหารายนี้มาดำเนินคดี 
แหล่งข่าวระดับสูงในกองบัญชาการตำรวจนครบาลเปิดเผยว่า เมื่อวันที่ 23 มิถุนายน น.ส.นพรัตน์ โสเพ็ง อายุ 27 ปี อาชีพนักธุรกิจ ซึ่งเป็นเจ้าของห้องเลขที่ 2609 ชั้น 26 อาคารสี่พระยา ริเวอร์วิว และอยู่ห้องตรงข้ามกับห้องของนายสมชัยที่เกิดเพลิงไหม้ เข้าแจ้งความต่อพนักงานสอบสวน สน.พลับพลาไชย 2 ว่า ในวันเกิดเหตุเพลิงไหม้เวลาประมาณ 05.00 น.วันที่ 10 มิถุนายน รู้สึกตกใจกลัวและเกรงว่าจะได้รับอันตราย จึงปิดล็อกห้องพักแล้วรีบวิ่งลงมาด้านล่าง โดยไม่ได้นำทรัพย์สินของมีค่าติดตัวมาด้วย กระทั่งเวลา 09.00 น.วันเดียวกัน เจ้าของอาคารอนุญาตให้ผู้พักอาศัยบนชั้น 26 กลับขึ้นไปบนห้องพักได้ แต่เมื่อ น.ส.นพรัตน์ขึ้นไปที่ห้อง ปรากฏว่าประตูห้องถูกเปิดออก และมีเจ้าหน้าที่อาสาสมัครกู้ภัยจากมูลนิธิต่างๆ และเจ้าหน้าที่ที่เกี่ยวข้องอยู่ในห้องของ น.ส.นพรัตน์ ประมาณ 20 คน 
แหล่งข่าวคนเดิมกล่าวต่อว่า เมื่อ น.ส.นพรัตน์ตรวจสอบในห้อง พบว่าทรัพย์สินหายไปจำนวน 4 รายการ ได้แก่ กล้องดิจิทัลยี่ห้อโซนี่ โทรศัพท์มือถือ 1 เครื่อง บัตรเครดิต 5 ใบ เป็นบัตรวีซ่าและมาสเตอร์การ์ดธนาคารกรุงเทพ 2 ใบ บัตรอเมริกันเอ็กซ์เพรส 1 ใบ และบัตรวีซ่าและมาสเตอร์การ์ดธนาคารไทยพาณิชย์ 2 ใบ จึงมาแจ้งความไว้เป็นหลักฐาน ต่อมามีใบแจ้งหนี้บัตรเครดิตส่งมาให้ น.ส.นพรัตน์ พบว่ามีผู้ลักลอบนำบัตรเครดิตที่แจ้งหายไว้ไปใช้ เป็นบัตรมาสเตอร์การ์ดธนาคารไทยพาณิชย์ เลขที่ 5444-85002-0013117 มียอดการใช้จ่ายซื้อโทรศัพท์มือถือและเครื่องใช้ไฟฟ้าอื่นๆ ในห้างเทสโก้ โลตัส สาขาพระราม 4 เป็นวงเงินรวมประมาณ 1.5 แสนบาท 
ด้าน พ.ต.ต.สุรวิทย์ โยนจอหอ สว.สส.สน.พลับพลาไชย 2 กล่าวว่า หลังจากผู้เสียหายแจ้งความไว้ ได้สืบสวนรวบรวมพยานหลักฐาน โดยตรวจสอบจากกล้องวงจรปิดของห้างเทสโก้ โลตัส ตามรายละเอียดวันเวลาที่ระบุในใบแจ้งหนี้บัตรเครดิต และสอบปากคำพนักงานขายในห้างดังกล่าวจนพบว่ามีผู้นำบัตรเครดิตมารูดใช้จริง จึงสแกนรูปออกมาเปรียบเทียบกับรูปถ่ายของเจ้าหน้าที่ศูนย์พญาอินทรีที่เข้าเวรทำหน้าที่ในคืนนั้นทั้งหมด กระทั่งพบว่านายเอกอัมรินทร์เป็นคนคนเดียวกับภาพที่ปรากฏในกล้องวงจรปิด จึงออกหมายจับดังกล่าว 
"ก่อนหน้านี้ได้ประสานไปที่หัวหน้าศูนย์พญาอินทรีแล้วว่าให้พานายเอกอัมรินทร์มามอบตัว ทางนั้นก็รับปาก แต่ต่อมากลับบอกว่านายเอกอัมรินทร์หนีไปแล้ว และยังส่งซิกให้อาสาคนอื่นๆ ที่คาดว่าจะโดนหางเลขไปด้วยให้รีบแยกย้ายกันหนีก่อน ตอนนี้เรากำลังตามจับอยู่ และจะสืบสวนรวบรวมพยานหลักฐานเพิ่มเติม เพื่อออกหมายจับอาสาคนอื่นๆ อีกหลายคนในเร็วๆ นี้" พ.ต.ต.สุรวิทย์กล่าว 
ผู้สื่อข่าวโทรศัพท์ติดต่อไปยังศูนย์พญาอินทรี เพื่อให้หัวหน้าศูนย์ชี้แจงถึงกรณีดังกล่าว แต่เจ้าหน้าที่ประจำศูนย์อ้างว่าหัวหน้าไม่อยู่ ต้องรอรายงานเรื่องให้ทราบอีกที ขณะเดียวกันเจ้าหน้าที่ประจำศูนย์บอกด้วยว่าเจ้าหน้าที่อาสากู้ภัยที่ไปก่อเหตุจนถูกพนักงานสอบสวนออกหมายจับนั้น ต้องตรวจสอบว่าบุคคลนั้นต่ออายุบัตรสมาชิกกับศูนย์หรือไม่ หากไม่ได้ต่อก็ถือว่าสิ้นสภาพ ไม่เกี่ยวข้องกับศูนย์ และไม่ได้เป็นคนของศูนย์พญาอินทรี ดังนั้นศูนย์พญาอินทรีก็จะไม่รับผิดชอบ หากบุคคลนั้นแอบอ้าง 
ผู้สื่อข่าวรายงานว่า หลังจากเกิดเหตุเพลิงไหม้ดังกล่าว ญาติของผู้ตายทั้ง 3 ศพ เข้าตรวจสอบทรัพย์สินของมีค่าในห้องต้นเพลิงเช่นกัน พบว่าทรัพย์สินของมีค่าหายไปเป็นจำนวนมาก โดยเฉพาะเครื่องเพชรมูลค่ามหาศาลด้วย 
นายกิเลน เมธาธรรม อายุ 54 ปี พี่ชายของนายสมชัยที่เสียชีวิตจากเหตุเพลิงไหม้ กล่าวว่า หลังเกิดเหตุเลวร้ายดังกล่าวขึ้น ตนพร้อมบรรดาญาติๆ เข้าไปตรวจสอบภายในห้องของน้องชาย ปรากฏว่าทรัพย์สินหายไปเป็นจำนวนมาก อาทิ นาฬิกา สร้อย แหวน และเครื่องเพชรเครื่องประดับอื่นๆ มากกว่า 10 รายการ มูลค่าหลายสิบล้านบาท ส่วนใหญ่เป็นสินค้าแบรนด์เนม จนถึงขณะนี้ยังไม่ได้เข้าแจ้งความ เพราะต้องการเข้าไปตรวจสอบให้ละเอียดอีกครั้งก่อน เนื่องจากยังไม่ทราบว่าทรัพย์สินที่หายไปมีอะไรบ้าง อย่างไรก็ตาม ได้บอกกับพนักงานสอบสวน สน.พลับพลาไชย 2 แล้วว่ามีทรัพย์สินของน้องชายหายไปจำนวนมาก 
"ทรัพย์สินที่หายไป น้องชายกับเมียเขาจะเอาออกมาใส่เป็นประจำ ก็เลยไม่ได้เก็บเข้าตู้เซฟ พอใส่แล้วก็ถอดเก็บไว้ในกระเป๋าถือเอามาวางไว้หัวเตียง ในวันนั้นมีคนเททรัพย์สินในกระเป๋าถือของน้องชายผมไปหมด ไม่เว้นแม้แต่กุญแจรถ โทรศัพท์มือถือก็หายไปด้วย ผมสงสัยว่าคนที่เอาไปน่าจะเป็นพวกอาสากู้ภัย วันนั้นผมเข้าไปดูในห้องพร้อมตำรวจ ยังเห็นจี้สร้อยเพชรตกอยู่ในห้องน้ำ ส่วนพวกเครื่องเพชรที่อยู่ในตู้เซฟยังอยู่ครบ พวกมันไม่มีกุญแจเปิด ถ้าจะงัดก็ทำได้ยากเพราะตู้เซฟใหญ่ จะยกไปก็คงไม่ได้ อีกอย่างถ้าบอกว่าทรัพย์สินถูกไฟไหม้ก็ต้องเหลือชิ้นส่วนให้เห็นบ้าง แต่นี่ไม่มีเหลือให้เห็นเลย" นายกิเลนกล่าว 
นายกิเลนกล่าวทิ้งท้ายด้วยสีหน้าเคร่งเครียดว่า ตอนนี้ทางญาติโดยเฉพาะลูกชายคนโตของน้องชายตนยังสะเทือนใจไม่หายต่อเหตุการณ์ที่เกิดขึ้น เพราะต้องสูญเสียพ่อแม่และน้องชาย แต่ยังไม่วายเกิดเรื่องเลวร้ายมาตอกย้ำความรู้สึกอีก
http://www.komchadluek.net/
ยิงทิ้ง2หนุ่มดับคารถสาวสาหัส1คาดล้างหนี้บอล
คนร้ายยิงทิ้ง 2 หนุ่มดับคาปิกอัพ เหยื่อสาวสาหัสอีก 1 เผยถูกจี้จากห้างย่านลำลูกกา ก่อนถูกทวงเงิน 3 แสนบาท แต่ไม่มีให้ ตร.พุ่ง 3 ประเด็น ขัดแย้งธุรกิจผิดกฎหมาย ล้างหนี้พนันบอล และชู้สาว 
เมื่อเวลา 21.30 น. วันที่ 10 กรกฎาคม พ.ต.ท.ธรรมนูญ วัฒนแสงประเสริฐ สารวัตรเวรสอบสวน สภ.ลำลูกกา จ.ปทุมธานี รับแจ้งเหตุยิงกันตาย มีผู้ได้รับบาดเจ็บสาหัส ที่บริเวณถนนเลียบคลอง 6 หมู่ 8 ต.บึงคำพร้อย อ.ลำลูกกา หลังรับแจ้งจึงรายงานให้ผู้บังคับบัญชาทราบตามลำดับชั้น ก่อนรุดไปตรวจสอบ ร่วมกับ พ.ต.อ.วสัน บุญเจริญ ผกก.สภ.ลำลูกกา พ.ต.ต.สำราญ อ่วมเมือง สวป. เจ้าหน้าที่กองวิทยาการเขต 11 พร้อมชุดสืบสวน แพทย์ รพ.ลำลูกกา และอาสาสมัครมูลนิธิร่มไทร
ที่เกิดเหตุเป็นถนนเลียบคลอง ห่างจากที่ทำการองค์การบริหารส่วนตำบลบึงคำพร้อย ประมาณ 200 เมตร พบรถกระบะอีซูซุ ดีแมคซ์ สีบรอนซ์ทอง ทะเบียน ตศ 4341 กรุงเทพมหานคร จอดอยู่บนไหล่ทางด้านขวา ลักษณะสวนเลน มีหัวกระสุนปืนขนาด 38 มม. ตกอยู่ที่กระบะหลังรถ 1 หัว ประตูรถด้านซ้ายเปิดทิ้งไว้ ในเบื้องต้นพบร่องรอยถูกยิงด้วยอาวุธปืนไม่ทราบขนาดเข้าที่กระจกขวาด้านคนขับ 2 นัด และกระจกหลังอีก 1 นัด ภายในรถพบศพชาย 2 คน คนแรกนั่งอยู่บนเบาะที่นั่งคนขับ ทราบชื่อคือ นายพลภัทร แจ้งรุ่มรวย อายุ 29 ปี อยู่บ้านเลขที่ 42 หมู่ 1 แขวงคลองสิบ เขตหนองจอก กทม. สภาพถูกยิงในระยะเผาขนกระสุนเข้ากกหูขวา 1 นัด และกกหูซ้ายอีก 2 นัด 
อีกคนนั่งอยู่ที่เบาะแค็บด้านหลังคนขับ ทราบชื่อคือ นายธนพล วรศรีหา อายุ 26 ปี อยู่บ้านเลขที่ 27/4 หมู่ 7 แขวงทรายกองดินใต้ เขตคลองสามวา กทม. สภาพถูกยิงด้วยอาวุธปืนเข้าที่โหนกแก้มขวา 1 นัด และท้ายทอย 1 นัด
นอกจากนี้ ยังทราบว่ามีผู้ได้รับบาดเจ็บอีก 1 คน พลเมืองดีได้ช่วยนำตัวส่งโรงพยาบาลสายไหม ซึ่งอยู่ใกล้กับที่เกิดเหตุ ทราบชื่อคือ น.ส.สุนิสา ถาวรกุล อายุ 18 ปี อยู่บ้านเลขที่ 141 หมู่ 8 ต.นามะขาม อ.สหัสขันธ์ จ.กาฬสินธุ์ เป็นนักศึกษาระดับ ปวช. ชั้นปีที่ 3 คณะบริหารธุรกิจ วิทยาลัยพนิชยการมีนบุรี มีบาดแผลถูกยิงด้วยอาวุธปืนไม่ทราบขนาดเข้าที่กลางหลัง 3 นัด อาการสาหัส
จากการสอบสวน นายชัย (นามสมมติ) ชาวบ้านผู้ประสบเหตุ ทราบว่า ก่อนเกิดเหตุ ขี่รถจักรยานยนต์มุ่งหน้ากลับบ้านพัก เมื่อมาถึงที่เกิดเหตุเห็นรถกระบะคันดังกล่าวจอดอยู่บนไหล่ทางเกือบตกถนน และเห็นผู้หญิงคนหนึ่งวิ่งสวนทางมาในสภาพร่างโชกไปด้วยเลือด ร้องขอความช่วยเหลือ จึงหยุดรถและโทรศัพท์แจ้งตำรวจให้มาตรวจสอบ 
ระหว่างรอเจ้าหน้าที่อยู่นั้น น.ส.สุนิสาเล่าให้ฟังว่า ขณะทำธุระอยู่ที่ห้างบิ๊กซี สาขาลำลูกกา ถูกคนร้ายซึ่งจำชื่อไม่ได้ ใช้อาวุธปืนจี้ตัวเองพร้อมกับเพื่อนอีก 2 คนบังคับให้ขึ้นรถ โดยมีคนร้ายเป็นคนขับ เพื่อเจรจาทวงเงิน 3 แสนบาท แต่ไม่มีให้ คนร้ายจึงยิงเพื่อนของ น.ส.สุนิสา หลังขับรถออกจากห้างบิ๊กซีได้ไม่นาน ก่อนที่คนร้ายจะมาหยุดรถไว้ในบริเวณที่เกิดเหตุ แล้วหลบหนีไป 
พ.ต.ท.ธรรมนูญกล่าวว่า สอบสวนในเบื้องต้นเจ้าหน้าที่ยังไม่ปักใจเชื่อในคำให้การดังกล่าว อีกทั้งต้องตรวจสอบว่ารถคันดังกล่าวเป็นของใคร ตามคำให้การของพยานนั้นขัดกับสภาพที่เกิดเหตุ ที่ว่าคนร้ายเป็นคนขับรถ แต่ศพที่พบกลับนั่งอยู่บนเบาะที่นั่งคนขับ ประกอบกับเชื่อว่า น่าจะมีคนร้ายมากกว่า 1 คนแน่นอน โดยเจ้าหน้าที่ได้ตรวจสอบรอบๆ ที่เกิดเหตุแล้ว พบว่าไม่มีใครได้ยินเสียงปืน และบ้านที่อยู่ห่างออกไปก็แค่เพียงประมาณ 20-30 เมตรเท่านั้น ถ้าคนร้ายมายิงกันที่นี่คงต้องได้ยินเสียงปืน ซึ่งต้องรอให้ น.ส.สุนิสาอาการดีขึ้นก่อนถึงจะสอบปากคำอย่างละเอียดอีกครั้ง
อย่างไรก็ตาม เจ้าหน้าที่ตั้งประเด็นการสังหารไว้ 3 แนวทาง คือ หนี้พนันบอล ชู้สาว และหักหลังธุรกิจผิดกฎหมาย ซึ่งจะสืบสวนสอบสวนหาสาเหตุที่แท้จริงเพื่อติดตามตัวคนร้ายรายนี้มาดำเนินคดีต่อไป
http://www.komchadluek.net/
เขมรปัดคุยดูดก๊าซที่ทับซ้อนอนุพงษ์แนะถกเคลียร์2ชาติ
กมธ.งบประมาณแฉเขมรไม่ให้ไทยใช้ก๊าซพื้นที่ทับซ้อน ด้าน "ปองพล" งงถูกจี้รับผิดชอบ ลั่นไม่ลาออก โต้มีแต่คนรู้ไม่จริงออกมาพูด ด้าน ผบ.ทบ.จี้รัฐ 2 ปท.ถกยุติข้อขัดแย้ง "พระวิหาร" ขณะที่ "สีหนุ" โจมตีกลุ่มต้านในไทย "ผิดโดยสิ้นเชิง-พูดจาด้วยความคึกคะนอง"
ความคืบหน้าหลังจากคณะกรรมการมรดกโลกขององค์การการศึกษา วิทยาศาสตร์และวัฒนธรรมแห่งสหประชาชาติ หรือยูเนสโก รับขึ้นทะเบียนปราสาทพระวิหารเป็นมรดกโลกตามที่ประเทศกัมพูชาเสนอ ในการประชุมคณะกรรมการมรดกโลก ครั้งที่ 32 ที่เมืองควิเบก ประเทศแคนาดา ตรงกับเช้ามืดวันที่ 8 กรกฎาคม ตามเวลาในประเทศไทยนั้น 
เมื่อวันที่ 10 กรกฎาคม นายปองพล อดิเรกสาร ประธานคณะกรรมการแห่งชาติว่าด้วยอนุสัญญาคุ้มครองมรดกโลก กล่าวถึงกรณีกลุ่มนักวิชาการและกลุ่มพันธมิตรออกมาเรียกร้องให้ลาออกจากตำแหน่ง เพื่อเป็นการแสดงความรับผิดชอบว่า รู้สึกประหลาดใจและผิดหวังที่สุด และยืนยันว่าจะไม่ลาออกแน่นอน เพราะที่ผ่านมาได้ทำหน้าที่ดีที่สุด ไม่เคยทำอะไรผิดหรือทำให้ชาติเสียหาย ใครคิดว่าตนบกพร่องในการปฏิบัติหน้าที่ หรือคิดว่าทำได้ดีกว่าก็ไปเรียกร้องให้คณะกรรมการมรดกโลกยกเลิกมติดังกล่าว ถ้าทำได้ตนจะลาออกทันที แต่ถ้าทำไม่ได้ก็หยุดวิพากษ์วิจารณ์ 
นายปองพลกล่าวอีกว่า วันที่ 14 กรกฎาคม เวลา 13.30 น. ที่สำนักงานนโยบายและแผนทรัพยากรธรรมชาติและสิ่งแวดล้อม (สผ.) กระทรวงทรัพยากรธรรมชาติและสิ่งแวดล้อม (ทส.) จะมีการประชุมและรายงานผลการไปร่วมประชุมคณะกรรมการมรดกโลกครั้งนี้ ต่อคณะกรรมการแห่งชาติว่าด้วยอนุสัญญาคุ้มครองมรดกโลก พร้อมทั้งกำหนดทิศทางการทำงานให้ชัดเจนว่าจะเดินไปในทิศทางใด 
"ผมจะเสนอให้คณะกรรมการแห่งชาติฯ จัดทำสมุดปกขาว โดยจะรวบรวมรายงานของอิโคโมส ฉบับที่ใช้พิจารณาในประชุมคณะกรรมการมรดกโลก ทั้งฉบับภาษาอังกฤษ และแปลเป็นภาษาไทย คำแถลงการณ์คัดค้านของผม และผลสรุปในการประชุม เพื่อเป็นการชี้แจงกรณีปราสาทพระวิหารให้ประชาชนได้ทราบถึงข้อเท็จจริง และคลายข้อกังขา เพราะตอนนี้มีแต่คนรู้ไม่จริงแล้วออกมาพูด" นายปองพลกล่าว 
เผยเขมรอยากได้"ศิลาจารึก" 
ด้าน ศ.ดร.อดุล วิเชียรเจิรญ อดีตประธานคณะกรรมการแห่งชาติว่าด้วยอนุสัญญาคุ้มครองมรดกโลก กล่าวถึงข่าวที่กัมพูชาเตรียมทวงคืนโบราณวัตถุจากปราสาทพระวิหารเพื่อนำไปสร้างพิพิธภัณฑ์ปราสาทพระวิหารเพื่อดึงดูดนักท่องเที่ยวว่า เท่าที่สืบค้นข้อมูลย้อนหลังพบว่า สมเด็จพระนโรดม สีหนุ ซึ่งขึ้นไปฉลองบนตัวปราสาทภายหลังจากที่ไทยถอนกำลังออกมา และให้กัมพูชาเข้ายึดครองตามคำพิพากษาของศาลโลกเมื่อปี 2505 กษัตริย์สีหนุประกาศชัดว่าไม่ติดใจที่จะทวงคืนโบราณวัตถุใดๆ ที่ถูกเคลื่อนย้ายมาจากตัวปราสาทก่อนได้รับชัยชนะครอบครองปราสาทพระวิหาร อย่างไรก็ตาม กัมพูชามีสิทธิ์ทวงโบราณวัตถุคืนได้ตามอนุสัญญาว่าด้วยการส่งคืนทรัพย์สิน แต่เนื่องจากโบราณวัตถุอาจจะถูกลักลอบนำออกมาก่อนหน้านี้ ปัจจุบันก็ไม่รู้ไปอยู่ที่ไหนบ้าง เพราะไม่มีการขึ้นบัญชีเอาไว้ 
"กรมศิลปากรต้องตรวจสอบว่ามีหลักฐานทางโบราณวัตถุของเขมรอะไรอยู่บ้าง ซึ่งเท่าที่ประเมินคิดว่า สิ่งที่กัมพูชาอยากได้คืนคงจะเป็นศิลาจารึกจากตัวปราสาทพระวิหาร เพราะเป็นหลักฐานชิ้นสำคัญที่เชื่อมกับตัวปราสาท ความสำคัญของข้อความที่จารึกเอาไว้ ซึ่งจะบ่งบอกว่าทำขึ้นเมื่อไร เพราะการก่อสร้างตัวปราสาททำในหลายยุค เรื่องนี้นักวิชาการก็ศึกษามานานแล้ว แต่เมื่อไม่มีหลักฐานก็ปฏิเสธได้ ส่วนปราสาทอื่นๆ ที่เป็นศิลปะเขมร เช่น ปราสาทเมืองต่ำ หรือพนมรุ้ง กัมพูชาไม่มีสิทธิ์เอาคืนได้ เพราะอยู่ในแผ่นดินไทย" ศ.ดร.อดุลกล่าว 
อดีตประธานคณะกรรมการฯ กล่าวอีกว่า กรณีการตั้งคณะกรรมการจาก 7 ชาติ เข้ามาดูแลแผนการจัดการพื้นที่ปราสาทพระวิหารนั้น คาดว่าจะมีญี่ปุ่น จีน ฝรั่งเศส และสหรัฐอเมริกา ที่จะค้ำคอเรา ซึ่งเป็นปัญหาใหญ่ แต่เชื่อว่า ถ้ารัฐบาลไทยมีนโยบายชัดเจนและมีท่าทีถูกต้องก็จะไม่ทำให้ไทยเสียเปรียบอีกรอบ 
เช่นเดียวกัน แหล่งข่าวจากกระทรวงทรัพยากรธรรมชาติฯ กล่าวว่า พื้นที่อนุรักษ์รอบสถานที่ที่ขอขึ้นทะเบียน (บัฟเฟอร์ โซนส์) เพื่อกำหนดมาตรการอนุรักษ์คุ้มครองมรดกโลกปราสาทพระวิหารก็คือพื้นที่ในเขตแดนไทย 40.6 ตร.กม. ที่ยังมีปัญหาเรื่องพื้นที่ทับซ้อนเขตแดนไทย-กัมพูชา เนื่องจากยังไม่มีข้อตกลงกันได้ และเป็นเหตุผลสำคัญที่ ศ.ดร.อดุลพยายามบอกว่าไทยต้องคัดค้านอย่างแข็งขันในเวทีแล้ว เนื่องจากการตั้งกรรมการ 7 ชาติ ที่จะตั้งขึ้นมานั้น ส่วนใหญ่คือบอร์ดกรรมการมรดกโลกที่สนับสนุนกัมพูชา และจะเข้ามามีปากเสียงแทนกัมพูชา และบีบให้ไทยต้องยอมรับเงื่อนไขที่จะกำหนดขึ้น เนื่องจากที่ผ่านมาพื้นที่อนุรักษ์รอบปราสาททั้งไทยและกัมพูชายังไม่ได้จัดทำและไม่เคยมีใครยอมใครด้วย ดังนั้นไทยต้องไม่ยอมให้ประเทศอื่นมามีอำนาจเหนือดินแดนอธิปไตย โดยการทำหนังสือค้านเรื่องนี้ 
ผู้สื่อข่าวรายงานว่า วันที่ 14 กรกฎาคมนี้ ที่นายปองพลเตรียมนัดประชุมสรุปผลการประชุมคณะกรรมการมรดกโลกนั้น จะมีวาระพิจารณาเรื่องโครงการอ่างเก็บน้ำห้วยโสมง ในเขตพื้นที่มรดกโลกดงพญาเย็น-เขาใหญ่ 
แฉ"เขมร"ปัดเจรจาใช้ก๊าซพื้นที่ทับซ้อน 
นายฮอชาลี ม่าเหร็ม ส.ส.สตูล พรรคประชาธิปัตย์ โฆษกคณะกรรมาธิการ กล่าวว่า ในการประชุมคณะกรรมาธิการวิสามัญพิจารณาร่าง พ.ร.บ.งบประมาณรายจ่ายประจำปี 2552 ซึ่งเป็นการพิจารณางบประมาณในส่วนของกระทรวงพลังงานนั้น กรรมาธิการได้สอบถามอธิบดีกรมเชื้อเพลิงธรรมชาติถึงความคืบหน้าในการนำก๊าซจากพื้นที่ทับซ้อนไทย-กัมพูชา ว่า เหตุใดการเจรจาไม่คืบหน้า เนื่องจากพื้นที่ทับซ้อนดังกล่าวมีบริเวณกว้างถึง 2.6 หมื่น ตร.กม. มีปริมาณก๊าซมหาศาล ปัญหาการหยุดชะงัก โดยกรรมาธิการหลายคนได้สอบถามเรื่องนี้อย่างหนัก เนื่องจากเห็นว่ามีก๊าซและน้ำมันอยู่ในพื้นที่ทับซ้อนดังกล่าว 
ทั้งที่ความเป็นจริงแล้วเราน่าจะเจรจาและมาบริหารพื้นที่ทับซ้อนได้เหมือนกับที่เราทำกับประเทศมาเลเซีย จึงมีการสอบถามอธิบดีกรมเชื้อเพลิงฯ ว่า เพราะเหตุใดจึงไม่สามารถดำเนินการเรื่องนี้ได้ และการหยุดการเจรจามีผลมาจากเรื่องปราสาทพระวิหารหรือไม่ เหตุใดการประสานงานจึงล่าช้า ซึ่งอธิบดีกรมเชื้อเพลิงฯ เปิดเผยว่า เหตุที่ล่าช้ามาจากการที่ประเทศกัมพูชาไม่พร้อมที่จะเจรจาเรื่องนี้กับประเทศไทย และพยายามจะบ่ายเบี่ยงที่จะมาเจรจาเรื่องนี้กับเรา 
นายฮอชาลีกล่าวต่อว่า นอกจากนี้อธิบดีกรมเชื้อเพลิงฯ เปิดเผยอีกว่า เรื่องนี้มีการประสานงานให้ ปตท.เป็นผู้เจรจา อย่างไรก็ตาม กรรมาธิการก็ได้สอบถามว่า ประเด็นที่กัมพูชาไม่เจรจากับเราเป็นเพราะมีเรื่องอื่นมาเกี่ยวข้องหรือไม่ อย่างเช่นกรณีนักธุรกิจไทยเข้าไปทำธุรกิจที่เกาะกง หรือว่าจะมีผลประโยชน์อื่นเข้าไปเกี่ยวข้องในเรื่องนี้ ซึ่งอธิบดีกรมเชื้อเพลิงฯ กล่าวเพียงสั้นๆ ว่า กัมพูชาไม่พร้อม อย่างไรก็ตาม กรรมาธิการได้ขอเอกสารการเจรจาระหว่างประเทศไทยและประเทศกัมพูชาทั้งหมด และจะติดตามเรื่องนี้อย่างใกล้ชิดต่อไป ว่ามีการเจรจาถึงไหนและมีการบ่ายเบี่ยงหรือไม่ เพราะกรณีปราสาทพระวิหารก็ถือว่าเป็นประเด็นที่ชัดเจนว่ามีการนำผลประโยชน์ของประเทศเข้าไปเกี่ยวข้องในเรื่องการเจรจาและเรื่องนี้ก็เกิดผลกระทบทุกอย่าง 
ผบ.ทบ.จี้รัฐถกเขมรยุติปัญหา 
หลังการขึ้นทะเบียนปราสาทพระวิหารเป็นมรดกโลกแล้ว มีประชาชนบางส่วนไม่พอใจคำตัดสินของยูเนสโกนั้น พล.อ.อนุพงษ์ เผ่าจินดา ผู้บัญชาการทหารบก (ผบ.ทบ.) กล่าวว่า ในส่วนของประชาชน พูดในแง่ดีเป็นการแสดงความรักชาติ ห่วงแผ่นดิน ห่วงสถานที่ที่เป็นประวัติศาสตร์ของไทย ซึ่งเรามีมากมายช่วยกันรักษาไว้เป็นสิ่งที่ดี ในส่วนของปัญหาปราสาทพระวิหาร การแสดงออกถึงความรักชาติรักแผ่นดินทำได้ แต่ก็ต้องอยู่บนหลักของเหตุผล บนความเป็นจริง และไม่สร้างความขัดแย้ง 
"ผลประโยชน์ของประเทศชาติระหว่างประเทศเพื่อนบ้านมีหลายมิติด้วยกัน ทั้งเศรษฐกิจ หรือการอยู่ร่วมกันโดยสันติ โดยไม่ต้องใช้กำลังทหารไปประจำการตามแนวชายแดน ถือเป็นความสำเร็จที่ไม่ต้องเป็นภาระประเทศชาติในทุกๆ ด้าน ทั้งนี้เรามีวิธีการพูดคุยกันได้ในทางกลไก ไม่ว่าจะเป็นความสัมพันธ์ระหว่างประเทศ หรือกลไกทางกฎหมาย เรามุ่งหวังว่า ถ้าทางรัฐบาลได้เจรจากัน หรือพูดคุยกับทางกัมพูชา และแก้ไขปัญหานี้ได้ ก็จะเป็นสิ่งที่ดี" พล.อ.อนุพงษ์กล่าว 
ส่วนที่หลายฝ่ายกดดันให้กองทัพเข้าไปดำเนินการผลักดันชาวกัมพูชาที่อาศัยในพื้นที่ทับซ้อน พล.อ.อนุพงษ์ยืนยันว่า การใช้มาตรการทหารต้องมาจากรัฐบาล ทำเองไม่ได้ ที่ผ่านมาทหารได้รายงานมาโดยตลอดถึงการเข้ามาปลูกสร้างในพื้นที่ดังกล่าว ซึ่งนโยบายของรัฐบาลไทยที่ผ่านมา ทั้งในอดีตด้วย ตนเน้นว่าไม่ใช่รัฐบาลชุดนี้ ที่เน้นว่าไม่ให้ใช้มาตรการรุนแรง หรือมาตรการเผชิญหน้า ให้ใช้มาตรการประท้วงตามกลไก ซึ่งยืดเยื้อมาถึงทุกวันนี้ ทั้งนี้ จากการประเมินไม่มีใครเห็นด้วยที่จะใช้กำลังทหารลงไปผลักดันในพื้นที่ ซึ่งแน่นอนว่าจะต้องเกิดภาวะตึงเครียดระหว่าง 2 ชาติ และจะต้องมีปัญหาที่ตามมา เรื่องของความสัมพันธ์ของคนในชาติ เศรษฐกิจ ดังนั้นน่าจะใช้มาตรการอื่นดีกว่า แต่อย่างไรก็ตาม ทหารพร้อมจะปฏิบัติตามแนวทางของรัฐบาลให้ดำเนินการ 
ด้าน พล.อ.อ.ชลิต พุกผาสุข ผู้บัญชาการทหารอากาศ (ผบ.ทอ.) ให้สัมภาษณ์ต่อข้อถามที่ว่านายกรัฐมนตรีสั่งให้กองทัพอากาศเตรียมพร้อมอพยพคนไทยในกัมพูชาหรือไม่ โดยยืนยันว่าไม่ เรื่องนี้ผู้บัญชาการทหารสูงสุด (ผบ.สส.) สั่งการว่าช่วยเตรียมพร้อมเราก็เตรียม แต่ไม่คิดว่าจะหนักหนาอะไร ส่วนจะทำอะไรในอนาคตต้องว่ากันต่อไป ซึ่งแนวทางแก้ปัญหาต้องช่วยกันคิด ไม่ใช่ภาระกลุ่มใดกลุ่มหนึ่ง ต้องช่วยกันทุกกระทรวง ทบวง กรม 
ร่อนจ.ม.เปิดผนึกถึงประมุข3ฝ่าย 
วันเดียวกัน กลุ่มปกป้องอธิปไตยไทย นำโดย ศ.ดร.เกรียงศักดิ์ เจริญวงศ์ศักดิ์ ประธานกลุ่มปกป้องอธิปไตย ได้ทำจดหมายเปิดผนึกถึง นายสมัคร สุนทรเวช นายกรัฐมนตรี นายชัย ชิดชอบ ประธานรัฐสภาและประธานสภาผู้แทนราษฎร และประธานศาลฎีกา เพื่อเรียกร้องให้ประมุขทั้ง 3 ฝ่าย ประกาศจุดยืนไม่รับมติคณะกรรมการมรดกโลกในการขึ้นทะเบียนปราสาทพระวิหารเป็นมรดกโลกและการให้บริหารร่วม 7 ประเทศ 
ศ.ดร.เกรียงศักดิ์กล่าวว่า ทางกลุ่มได้เรียกร้องให้ทางการไทยประกาศจุดยืนไม่ยอมรับมติคณะกรรมการมรดกโลกในการขึ้นทะเบียนปราสาทพระวิหารของกัมพูชา และให้ดำเนินการดังต่อไปนี้ 1.ให้ทำหนังสือเพื่อชี้แจงต่อคณะกรรมการมรดกโลก กรณีที่ศาลรัฐธรรมนูญมีคำวินิจฉัยชี้ขาดแล้วว่าการลงนามในแถลงการณ์ร่วมไทย-กัมพูชาของนายนพดล ปัทมะ รัฐมนตรีว่าการกระทรวงการต่างประเทศ ลงวันที่ 18 มิถุนายน 2551 ขัดต่อรัฐธรรมนูญ การลงนามดังกล่าวเป็นการกระทำโดยพลการไม่ได้มีผลผูกพันต่อราชอาณาจักรไทยในการปฏิบัติตามแต่อย่างใด 2.ประกาศจุดยืนอย่างเป็นทางการว่า ไทยไม่ขอรับมติของคณะกรรมการมรดกโลกที่กำหนดให้การบริหารจัดการบริเวณพื้นที่อนุรักษ์ที่อยู่ในเขตแดนของประเทศไทย กระทำโดยคณะกรรมการร่วมจาก 7 ประเทศ 
3.เรียกร้องให้ประธานรัฐสภาไปขอคำชี้แจงจากนายกฯ ว่า ในขณะที่ยังไม่มีข้อสรุปเกี่ยวกับการปักปันเขตแดนในพื้นที่ที่มีข้อพิพาทบริเวณชายแดนไทย-กัมพูชา ตามสนธิสัญญาที่ไทยทำกับฝรั่งเศส เหตุใดที่ผ่านมารัฐบาลไทยจึงปล่อยให้กองกำลังทหารและประชาชนชาวกัมพูชาละเมิดอธิปไตยเข้ามาในเขตแดนไทย ตั้งแต่ปี 2544 โดยมีการสร้างวัดและที่อยู่อาศัยถาวร อันเป็นการรุกล้ำอธิปไตยอย่างไม่มีข้อสงสัย 
จวก"นพดล"ลาออกไม่สาสม 
วันเดียวกัน หลังจากนายนพดล ปัทมะ แถลงข่าวลาออกจากตำแหน่ง โดยจะมีผลตั้งแต่วันที่ 14 กรกฎาคมนี้ นายวิวัฒน์ อรรคบุตร ผู้ประสานงานเครือข่ายอีสานกู้ชาติ จ.ศรีสะเกษ กล่าวว่า การที่นายนพดลแสดงความรับผิดชอบด้วยการลาออกนั้น ยังไม่ถือว่าพ้นผิด เพราะความผิดได้เกิดขึ้นแล้ว และนายนพดลลาออกคนเดียวยังไม่เพียงพอ เพราะเรื่องนี้ต้องเป็นเรื่องรับผิดชอบของคณะรัฐมนตรี (ครม.) ตามกฎหมายรัฐธรรมนูญ มาตรา 119 เพราะได้ลงมติเห็นชอบกับแถลงการณ์ร่วมสนับสนุนให้กัมพูชาขึ้นทะเบียนปราสาทพระวิหารเป็นมรดกโลกฝ่ายเดียว ดังนั้นวันที่ 12 กรกฎาคมนี้ เครือข่ายอีสานกู้ชาติจะร่วมกับชาวศรีสะเกษและจากหลายจังหวัดทั่วประเทศ ร่วมชุมนุมใหญ่ที่บริเวณลานจอดรถผามออีแดง อุทยานแห่งชาติเขาพระวิหารต่อไป 
ด้าน นายชุมพล สมใจ ประธานหอการค้า จ.ปราจีนบุรี กล่าวว่า จากการประกาศให้ปราสาทพระวิหารเป็นมรดกโลก กลุ่มเบญจบูรพาสุวรรณภูมิ ที่เกิดขึ้นจากการรวมตัวกันของหอการค้า จ.ปราจีนบุรี จ.สระแก้ว จ.สมุทรปราการ จ.ฉะเชิงเทรา และ จ.นครนายก ที่มีการติดต่อสัมพันธ์การค้ากับกัมพูชายังไม่มีปัญหาหรือการขัดแย้งใดๆ 
ส่วน ดร.ปณิธาน วัฒนายากร ภาควิชาความสัมพันธ์ระหว่างประเทศ คณะรัฐศาสตร์ จุฬาลงกรณ์มหาวิทยาลัย กล่าวว่า ปัญหาความขัดแย้งกรณีเขาพระวิหารระหว่างไทยกับกัมพูชา จะเป็นไปในระยะสั้น แต่ระยะยาวไม่มีปัญหา ที่ผ่านมาเคยมีกรณีกระทบกระทั่งกันในฐานะเพื่อนบ้านหลายกรณีที่รุนแรง เช่น การเผาสถานทูต เป็นต้น แต่ปัญหาในขณะนี้จะเกิดขึ้นในประเทศไทย ที่รัฐบาลบริหารประเทศขัดกฎหมายรัฐธรรมนูญ สิ่งดังกล่าวจะนำมาสู่การถอดถอนคณะรัฐมนตรี 
สีหนุว่ากลุ่มต้านในไทยเมินข้อเท็จจริง 
ส่วนความเคลื่อนไหวของฝ่ายกัมพูชา สมเด็จพระนโรดม สีหนุ อดีตกษัตริย์กัมพูชา ทรงเขียนบทความวิจารณ์เรื่องที่องค์การยูเนสโกขึ้นทะเบียนปราสาทพระวิหารเป็นมรดกโลก ตำหนิคนไทยที่ออกมาวิพากษ์วิจารณ์ในเรื่องนี้ โดยตรัสว่า คนไทยที่วิจารณ์ในเรื่องนี้เป็นพวกที่ "เพิกเฉยต่อข้อเท็จจริงทางประวัติศาสตร์" โดยพวกนักวิจารณ์ชาวไทยนั้น "ผิดโดยสิ้นเชิง" แถมยังเติมเชื้อเพลิงให้ "การแสดงออกหรือการพูดจาด้วยความคึกคะนอง" ซึ่ง "ก่อให้เกิดความยุ่งยากที่ผิดยุคผิดสมัย และไม่สมควรได้รับแก่ประเทศกัมพูชาและประชาชนชาวกัมพูชาอันเกี่ยวเนื่องกับปราสาทพระวิหาร แทนที่จะอุทิศตัวเพื่อการพัฒนาความสัมพันธ์ระหว่างสองประเทศอย่างปรองดองและเกิดประโยชน์"
http://www.komchadluek.net/
เด็กสวนกุหลาบสร้างชื่อก้องโลก คว้ารางวัลใหญ่โอเพ่นซอร์สกูเกิล
เด็กสวนกุหลาบ นักเรียนไทยคนแรกสร้างชื่อเสียงระดับโลก คว้ารางวัลใหญ่จากการแข่งขันพัฒนาซอฟต์แวร์ระดับโลกของกูเกิลในระดับมัธยมศึกษา เข้ารับรางวัลแกรนด์ ไพรซ์ 11 ก.ค.นี้ 
พร้อมทัวร์เยี่ยมชมสำนักงานใหญ่ของกูเกิล ที่เมาน์เทนวิว แคลิฟอร์เนีย สหรัฐอเมริกา 9-13 ก.ค. เจ้าตัวเผยยึด 2 ผู้ร่วมก่อตั้งกูเกิลอย่าง แลร์รี เพจ และเซอร์เกย์ บริน เป็นต้นแบบในการพัฒนาตนเอง
นายเลสลี ฮอว์ธอร์น ผู้จัดการฝ่ายโครงการโอเพ่นซอร์สจีเอชโอพีกูเกิลอิงก์ เปิดเผยผลการแข่งขันโครงการจีเอชโอพี คอนเทสต์ (GHOP Contest) ที่แนะนำเด็กนักเรียนในระดับมัธยม ทั้งมัธยมต้นและมัธยมปลาย ให้แก่กลุ่มผู้พัฒนาซอฟต์แวร์ระบบเปิด เพื่อเปิดโอกาสให้ได้ลองนำเสนอผลงานและมีส่วนร่วมในด้านการพัฒนาซอฟต์แวร์โอเพนซอร์สให้ได้มากที่สุด
งานนี้ได้รับความร่วมมือจากองค์กรที่ดูแลเรื่องการพัฒนาซอฟต์แวร์ระบบเปิด (Open Source Organizations) 10 แห่งด้วยกัน ได้แก่ Apache Foundation, Drupal, GNOME, Joomla!, MoinMoin, Mono, Moodle, Plone, Python Software Foundation และ SilverStripe โดยองค์กรแต่ละแห่งจะเป็นผู้กำหนดลักษณะงานต่างๆ เพื่อให้นักเรียนที่เข้าร่วมแข่งขันได้ปฏิบัติตาม ส่วนใหญ่จะเป็นงานที่แต่ละโครงการโอเพ่นซอร์สต้องการความช่วยเหลือ ตั้งแต่การแก้ไขปัญหา เขียนเอกสารอธิบายการใช้งาน ไปจนถึงการทำวิจัยเกี่ยวกับประสบการณ์ใช้งานของผู้ใช้ เป็นต้น
การแข่งขันครั้งนี้มีนักเรียนที่เข้าร่วมโครงการราว 400 คน พร้อมที่ปรึกษาอีกกว่า 100 คน จากทั่วโลก ที่มาร่วมปฏิบัติงาน เพื่อให้บรรลุเป้าหมายงานจำนวนเกือบ 1,000 รายการ เพื่อการปรับปรุงซอฟต์แวร์โอเพ่นซอร์สในหลายด้าน เช่น การปรับปรุงโค้ดโปรแกรม การปรับปรุงเอกสารและสื่อสำหรับการอบรม รวมไปถึงการวิจัยด้านประสบการณ์ของผู้ใช้ ให้แก่องค์กรโอเพ่นซอร์สที่เข้าร่วมโครงการทั้ง 10 แห่ง
นักเรียนผู้เข้าแข่งขันแต่ละคนสามารถเลือกมีส่วนร่วมกับโครงการโอเพ่นซอร์สได้ตามถนัด และเลือกลักษณะงานที่ต้องการได้ตามรายการที่กำหนดไว้ ถือเป็นโอกาสอันดีที่เด็กนักเรียนเหล่านี้จะได้มีส่วนร่วมในชุมชนโอเพ่นซอร์ส โดยได้เข้าไปมีบทบาทในอุตสาหกรรมซอฟต์แวร์ตั้งแต่ในช่วงเริ่มต้น ส่วนทางด้านองค์กรที่รับผิดชอบซอฟต์แวร์โอเพ่นซอร์สแต่ละแห่งก็จะได้รับประโยชน์จากความช่วยเหลือของผู้เข้าร่วมแข่งขันในโครงการนี้ด้วย
ผลการแข่งขันครั้งนี้ปรากฏว่า นายวรภัทร บุญญฤทธิพงษ์ นักเรียนชั้นมัธยมศึกษาปีที่ 5 จากโรงเรียนสวนกุหลาบวิทยาลัย กรุงเทพมหานคร สามารถสร้างชื่อเสียงให้แก่ประเทศไทย ในฐานะนักเรียนไทยคนแรกที่ได้รับรางวัลใหญ่ จากการแข่งขันเพื่อเข้าไปมีส่วนร่วมในการพัฒนาซอฟต์แวร์ระบบเปิดของกูเกิล หรือ GHOP (Google Highly Open Participation) 
โดยได้รับรางวัลชนะเลิศในการแข่งขันประเภทระบบบริหารจัดการหลักสูตรของมูเดิล (Moodle) ซึ่งประกาศผลไปเมื่อวันที่ 4 กุมภาพันธ์ 2551 ที่ผ่านมา ทั้งนี้ มูเดิลถือเป็นซอฟต์แวร์ระบบจัดการหลักสูตร (CMS-Course Management System) แบบโอเพ่นซอร์ส ที่ออกแบบมาเพื่อช่วยให้ผู้พัฒนาการศึกษาใช้สร้างหลักสูตรการเรียนการสอนแบบออนไลน์ได้
โครงการมูเดิลเลือกให้นายวรภัทรเป็นผู้ชนะเลิศการแข่งขันประเภทนี้ ด้วยผลงานที่โดดเด่นและก้าวข้ามงานท้าทายหลายด้าน เช่น การสร้างสคริปต์ซีลีเนียม (Selenium) สร้างคำแนะนำสำหรับนักพัฒนาเพื่ออัพเกรดไปสู่เอ็กซ์เอ็มแอลดีบี และพัฒนาชุดซ่อมแซมสำหรับปรับปรุงสมรรถนะการทำงานของมูเดิล นอกจากนี้งานหลายอย่างยังทำให้นายวรภัทรมีส่วนร่วมในการสร้างชุมชนออนไลน์มูเดิลภาษาไทย ด้วยการปรับปรุงชุดภาษาไทยและสร้างพรีเซ็นเตชั่นของมูเดิลที่เป็นภาษาไทยด้วย
นายวรภัทรได้รับรางวัลเงินสด 200 ดอลลาร์สหรัฐ โดยเข้าพิธีรับมอบรางวัลแกรนด์ ไพรซ์ (Grand Prize) ในวันที่ 11 กรกฎาคมนี้ และได้เดินทางไปเยี่ยมชมสำนักงานใหญ่ของกูเกิล ที่เมาน์เทนวิว มลรัฐแคลิฟอร์เนีย สหรัฐอเมริกาด้วย ระหว่างวันที่ 9-13 กรกฎาคม พร้อมผู้ปกครอง โดยนายวรภัทรถือเป็นหนึ่งในจำนวนเด็กนักเรียนเพียง 10 คนจากทั่วโลกที่ชนะเลิศรางวัลใหญ่ 
"การแข่งขันจีเอชโอพี เป็นโครงการทดลองของกูเกิล ที่ต้องการสนับสนุนชุมชนโอเพ่นซอร์ส พร้อมกับกระตุ้นให้นักเรียนระดับมัธยมได้แสดงความสามารถที่มีอยู่ ทั้งนี้ กูเกิลหวังและคาดว่า การแข่งขันดังกล่าวจะช่วยจุดประกายให้แก่เยาวชนในการก้าวไปสู่เส้นทางการพัฒนาซอฟต์แวร์ได้อย่างประสบความสำเร็จภายในอีกไม่กี่ปี ขอแสดงความยินดีกับวรภัทรที่ได้รับรางวัลในครั้งนี้ ในฐานะนักเรียนไทยคนแรกที่ได้รับรางวัลจากกูเกิล เชื่อว่าผู้ปกครองและโรงเรียนก็คงภูมิใจกับความสำเร็จในครั้งนี้ของเขาอย่างมาก และมั่นใจว่าจะเป็นตัวอย่างที่สร้างแรงบันดาลใจให้แก่เด็กนักเรียนไทยจำนวนมากต่อไป" นายเลสลีกล่าว
นายวรภัทรเปิดเผยว่า ใช้เวลาศึกษาทำความเข้าใจโค้ดที่ซับซ้อนเป็นระยะเวลานาน แต่ก็สามารถบรรลุงานทุกชิ้นได้อย่างมีคุณภาพและทันตามกำหนดเวลา ดีใจมากที่ได้รับรางวัลแกรนด์ ไพรซ์ จากกูเกิล ภูมิใจที่เป็นนักเรียนไทยคนแรกที่ได้รับรางวัล และตื่นเต้นมากที่จะได้ไปเยี่ยมชมสำนักงานใหญ่ของกูเกิล ถือเป็นโอกาสที่ดีที่จะได้เรียนรู้วัฒนธรรมแห่งการสร้างสรรค์นวัตกรรมของกูเกิล ได้เยี่ยมชมแคมปัสชื่อดัง และได้พบกับคนเก่งๆ มากมาย
"ผมเข้าร่วมแข่งขันช้ากว่าคนอื่น โดยได้รับการบอกเล่าจากเพื่อนของผมคนหนึ่ง หลังจากการแข่งขันผ่านไปแล้วสองสามสัปดาห์ ในขณะที่ผมต้องจัดการงาน 6 อย่างให้เสร็จภายใน 1 เดือน ซึ่งไม่ใช่เรื่องง่ายเลย แต่ผมก็รู้สึกสนุกและท้าทายอย่างมาก จนสามารถจัดการทุกอย่างให้ลุล่วงได้ด้วยดี" นายวรภัทรกล่าว
นอกจากนี้ นายวรภัทรเคยได้รับรางวัลในด้านไอทีในการพัฒนาเว็บไซต์จากกระทรวงวิทยาศาสตร์และเทคโนโลยี และยังเป็นหนึ่งในนักเรียนไม่กี่คนที่ได้รับเลือกให้เข้าร่วมแคมป์สำหรับการแข่งขันคอมพิวเตอร์โอลิมปิกด้วย โดยนายวรภัทรมีผู้ร่วมก่อตั้งกูเกิลอย่าง แลร์รี เพจ และเซอร์เกย์ บริน เป็นบุคคลตัวอย่างต้นแบบในการพัฒนาศักยภาพของเขา
ทั้งนี้ กูเกิล ก่อตั้งขึ้นเมื่อปี 2541 โดยนักศึกษาปริญญาเอกของมหาวิทยาลัยสแตนฟอร์ด อย่าง แลร์รี เพจ และเซอร์เกย์ บริน วันนี้ กูเกิล ถือเป็นเว็บไซต์อันดับต้นในแทบทุกตลาดออนไลน์ทั่วโลก ด้วยรูปแบบการโฆษณาแบบเฉพาะเจาะจงยังช่วยให้ธุรกิจทุกขนาดประสบผลสำเร็จอันเป็นรูปธรรม และช่วยปรับปรุงประสบการณ์ออนไลน์ของผู้ใช้เว็บให้ดียิ่งขึ้น กูเกิลมีสำนักงานใหญ่อยู่ที่ซิลิคอนวัลเลย์ และสำนักงานสาขาทั่วทั้งอเมริกา ยุโรป และเอเชีย 
http://www.komchadluek.net/
ตม.ตื่นสกัด"วัฒนา"เพิ่งได้กลิ่นหนีออกนอกประเทศแล้ว
ผบ.ตร.สั่ง สตม.จับตา "วัฒนา อัศวเหม" หลบหนีออกนอกประเทศ ด้าน "จงรัก" กร้าวหากพบใครให้ที่พักพิงต้องถูกดำเนินคดี ขณะที่ด่านตม.อรัญประเทศ-ทหารพรานคุมเข้มชายแดน หวั่นหนีกบดานในบ่อนฝั่งปอยเปต 
จากกรณีศาลฎีกาแผนกคดีอาญาของผู้ดำรงตำแหน่งทางการเมืองออกหมายจับนายวัฒนา อัศวเหม ประธานพรรคเพื่อแผ่นดิน และอดีต รมช.มหาดไทย ที่หนีฟังคำพิพากษาคดีทุจริตที่ดินโครงการบำบัดน้ำเสียคลองด่าน โดยสั่งปรับนายประกันและนัดฟังคำพิพากษาอีกครั้งในวันที่ 18 สิงหาคมนั้น 
ล่าสุด ที่สำนักงานตำรวจแห่งชาติ เมื่อเวลา 10.00 น. วันที่ 10 กรกฎาคม พล.ต.อ.พัชรวาท วงษ์สุวรรณ ผู้บัญชาการตำรวจแห่งชาติ (ผบ.ตร.) ให้สัมภาษณ์ว่า ได้มอบหมายให้ พล.ต.อ.จงรัก จุฑานนท์ รอง ผบ.ตร. ซึ่งดูแลพื้นที่นครบาล ภูธรภาค 1, 2 และ 7 ไปดูแลคดีนี้ ไม่น่าจะมีปัญหา เพราะศาลออกหมายจับแล้ว หากหมายจับจากศาลมาถึงตำรวจก็สามารถดำเนินการได้ทันที 
"ส่วนเบาะแสการหายตัวไปของนายวัฒนา ขณะนี้ยังไม่ได้รับรายงาน และยังไม่ได้รับการติดต่อขอมอบตัว อย่างไรก็ตาม ได้สั่งการให้ตำรวจสำนักงานตรวจคนเข้าเมือง (สตม.) คอยดูแลกรณีนายวัฒนาพยายามหลบหนีออกนอกประเทศ และยืนยันว่าไม่มีหมายสั่งจากนักการเมืองให้ช่วยเหลือในเรื่องนี้อย่างแน่นอน" ผบ.ตร.กล่าว 
พล.ต.อ.จงรักกล่าวว่า ขณะนี้ศาลฎีกาแผนกคดีอาญาของผู้ดำรงตำแหน่งทางการเมืองส่งหมายจับนายวัฒนามาที่สำนักงานตำรวจแห่งชาติแล้ว ตนซึ่งรับผิดชอบในคดีนี้ได้สั่งการไปยังสถานีตำรวจ ส่งสายสืบคอยดูแล ในพื้นที่ จ.สมุทรปราการ และสวนหลวง ซึ่งเป็นบ้านของนายวัฒนา ตลอด 24 ชั่วโมง รวมทั้ง สตม. เพื่อป้องกันการหลบหนีออกนอกประเทศ เพื่อให้ติดตามตัวนายวัฒนามาฟังคำตัดสินของศาลภายในวันที่ 18 สิงหาคมนี้ ตามหมายจับ
รอง ผบ.ตร.กล่าวอีกว่า หากพบว่านายวัฒนาหลบหนีไปพักอาศัยอยู่บ้านใคร ผู้ให้ที่พักจะต้องถูกดำเนินคดี เพราะมีความผิดตามกฎหมาย แต่ขณะนี้ยังไม่พบว่านายวัฒนาหลบหนีไปที่ใด และเบื้องต้นก็ยังไม่พบการหลบหนีทางด่านออกนอกประเทศที่ถูกต้อง ส่วนการหลบหนีทางอื่นยังไม่ทราบ เมื่อสอบถามทางญาตินายวัฒนาก็ยังไม่มีการติดต่อเพื่อขอเข้ามอบตัวต่อตำรวจแต่อย่างใด โดยอ้างว่าไม่ทราบว่านายวัฒนาอยู่ที่ไหน อย่างไรก็ตาม ตำรวจจะพยายามติดตามจับกุมนายวัฒนาตามหมายศาล และจะไม่รับข้อต่อรองในการขอมอบตัว 
วันเดียวกัน พ.ท.เอกรัติ เมธาวัฒนานันท์ รอง ผบ.ฉก.กรม.ทพ.ที่ 12 กกล.บูรพา สั่งการให้ พ.ต.ศลิษฏพงษ์ แก้วพิลา ผบ.ร้อย.ทพ.ที่ 1201 ฉก.กรม.ทพ.ที่ 12 กกล.บูรพา นำกำลังออกลาดตระเวนและสกัดกั้นการลักลอบเดินทางออกนอกประเทศโดยผิดกฎหมายตามจุดช่องทางเถื่อน ด้านหลังตลาดโรงเกลือ และพื้นที่ ต.ท่าข้าม อ.อรัญประเทศ จ.สระแก้ว ซึ่งอยู่ตรงข้ามกับบ่อนกาสิโนฝั่งปอยเปต ประเทศกัมพูชา 
อย่างไรก็ตาม เจ้าหน้าที่ตรวจพบว่านายวัฒนาเป็นหุ้นส่วนใหญ่ในบ่อนกาสิโนฝั่งปอยเปต ชื่อบ่อนกาสิโนแกรนด์ ไดมอนด์ ซิตี้ ซึ่งบ่อนดังกล่าวมีบุตรชายและบุตรสาวของนายวัฒนาเป็นผู้บริหาร จึงเกรงว่านายวัฒนาอาจจะลักลอบหลบหนีไปกบดานอยู่ในบ่อนกาสิโนดังกล่าว
ขณะที่ พ.ต.ท.จีรชาติ ร่มสายหยุด สารวัตรด่านตม.อรัญประเทศ จ.สระแก้ว กล่าวว่า ด่านตม.อรัญประเทศ มีการเข้มงวดกวดขันการเดินทางออกนอกประเทศของบุคคลอย่างเข้มงวดอยู่แล้ว โดยเฉพาะผู้ที่มีหมายจับ หรือมีแบล็กลิสต์ จะสามารถตรวจสอบได้ทันที ส่วนกรณีนายวัฒนาถูกศาลออกหมายจับนั้น จากการตรวจสอบยังไม่พบการเดินทางออกนอกประเทศทางด่านชายแดนอรัญประเทศ 
พ.ต.ท.จีรชาติกล่าวด้วยว่า นายวัฒนาคงไม่กล้าเดินทางออกทางด่านชายแดนอรัญประเทศ เนื่องจากเป็นที่ทราบว่า เจ้าหน้าที่ด่านตม.อรัญประเทศ มีการเข้มงวดการเดินทางออกนอกประเทศของบุคคล ส่วนกรณีเกรงกันว่านายวัฒนาอาจหลบหนีไปกบดานในบ่อนกาสิโนของตนเองในฝั่งปอยเปต ประเทศกัมพูชานั้น ด่านตม.อรัญประเทศ มีการเฝ้าตรวจและเฝ้าระวังอย่างใกล้ชิดแล้ว 
ต่อมาเมื่อเวลา 15.00 น. พ.ต.ต.ภาคภูมิ โห้ใย สว.สส.สภ.เมืองสมุทรปราการ พร้อมกำลังเจ้าหน้าที่ตำรวจ ได้นำหมายค้นของศาลสมุทรปราการ ที่ 510/2551 และ 511/2551 เข้าตรวจค้นบ้านเลขที่ 14-16 กลางตลาดปากน้ำ ต.ปากน้ำ อ.เมือง จ.สมุทรปราการ ซึ่งเป็นบ้านเก่าที่นายวัฒนา อัศวเหม เคยพักอาศัยอยู่ในสมัยยังเป็นหนุ่มๆ 
เมื่อเจ้าหน้าที่เดินทางไปถึง เจ้าหน้าที่ได้พบนายชั้น เพชรวารีวิทย์ อายุ 75 ปี ซึ่งเป็นผู้พักอาศัยอยู่ที่บ้านหลังดังกล่าว เจ้าหน้าที่จึงได้แสดงหมายเข้าตรวจค้น โดยใช้เวลาประมาณ 1 ชั่วโมง แต่ไม่พบตัว หรือเอกสารที่เกี่ยวกับนายวัฒนาแต่อย่างใด 
สอบสวนนายชั้นทราบว่า บ้านหลังนี้ได้เช่าอยู่อาศัยมาประมาณ 5 ปีแล้ว ซึ่งก่อนหน้านี้ มีคนมาเช่าอยู่และย้ายออกไป จึงมาเช่าต่อ ส่วนเจ้าของบ้านตัวจริงทราบว่าเป็นของนายวัฒนา แต่ไม่เคยพบกันมาก่อน พร้อมทั้งยืนยันว่า นายวัฒนาไม่เคยเดินทางมาที่บ้านหลังนี้แต่อย่างไร 
แหล่งข่าวผู้พิพากษาศาลฎีกากล่าวว่า ตามขั้นตอนหากเจ้าหน้าที่ตำรวจสามารถจับกุมตัวนายวัฒนา จำเลยได้แล้ว ก็จะต้องนำตัวมาส่งศาลฎีกาแผนกคดีอาญาของผู้ดำรงตำแหน่งทางการเมือง เพื่อฟังคำพิพากษา ส่วนจะอ่านคำพิพากษาในวันที่จับกุมตัวมาส่งศาลทันทีเลยหรือไม่นั้น แล้วแต่ผู้พิพากษาเจ้าของสำนวน และความพร้อมขององค์คณะ และเนื่องจาก พ.ร.บ.วิธีพิจารณาคดีอาญาของผู้ดำรงตำแหน่งทางการเมือง พ.ศ. 2542 ระบุไว้ชัดเจนว่า การอ่านคำพิพากษาจะต้องมีผู้พิพากษานั่งพิจารณาครบองค์คณะทั้ง 9 คน ดังนั้นอาจจะต้องอ่านคำพิพากษาในวันถัดไปหรือตามกำหนดนัดเดิมในวันที่ 18 สิงหาคมนี้ เวลา 14.00 น. 
เมื่อถามถึงกรณีที่จำเลย ซึ่งเป็นนักการเมืองระดับประเทศกระทำผิดฐานทุจริตมักจะได้รับการประกันตัวระหว่างต่อสู้คดี และสุดท้ายเมื่อศาลนัดฟังคำพิพากษาก็จะหลบหนีทุกราย แหล่งข่าวผู้พิพากษาศาลฎีกากล่าวว่า การอนุญาตให้ประกันตัวจำเลยนั้น ถ้ายังไม่มีองค์คณะผู้พิพากษาก็จะเป็นหน้าที่ของแผนกคดีอาญาของผู้ดำรงตำแหน่งทางการเมืองในศาลฎีกา แต่ถ้ามีองค์คณะแล้วก็จะเป็นหน้าที่ของผู้พิพากษาเจ้าของสำนวน ซึ่งการพิจารณาสั่งคำร้องประกัน องค์คณะ 3 คนก็สามารถพิจารณาสั่งได้ โดยหลักเกณฑ์การอนุญาตให้ประกันตัวคดีที่นักการเมืองเป็นจำเลยในศาลฎีกาก็เหมือนกับคดีอาญาทั่วไป ที่จะต้องพิจารณาไปตาม ป.วิอาญา ประกอบกับพฤติการณ์ของจำเลย สภาพแวดล้อม และข้อหาที่กระทำผิด ซึ่งแต่ละคดี แต่ละข้อหา แต่ละเรื่อง มีรายละเอียดไม่เหมือนกัน จำเลยแต่ละคนมีพฤติการณ์ไม่เหมือนกัน 
"จะให้ตอบตายตัวว่าคดีไหนจะให้ประกันตัวหรือไม่ให้ประกันตัวจำเลยคงตอบลำบาก อยู่ที่พฤติการณ์ของจำเลยแต่ละคดี ซึ่งส่วนตัวเห็นว่า อนาคตถ้าคดีที่นักการเมืองเป็นจำเลยและศาลอนุญาตให้ประกันตัวแล้วหลบหนีไม่มาฟังคำพิพากษาเกิดบ่อยๆ ก็เห็นว่าควรจะนำพฤติการณ์หลบหนีของนักการเมืองเหล่านั้นมาพิจารณาประกอบเพิ่มเติมในการสั่งเรื่องประกันตัว แต่ทั้งนี้ก็ขึ้นอยู่กับดุลพินิจของผู้พิพากษาแต่ละท่านที่จะมีความคิดเห็น" แหล่งข่าวศาลฎีกาคนเดิมกล่าว
เมื่อถามว่า จะมีการแก้ไขกฎหมายเรื่องหลักเกณฑ์การให้ประกันตัวจำเลยที่ถูกฟ้องต่อศาลฎีกาแผนกคดีอาญาของนักการเมืองให้เข้มงวด หรือเรียกหลักประกันสูงถึงหลัก 10 หรือ 100 ล้านบาท เพื่อไม่ให้หลบหนีได้หรือไม่ แหล่งข่าวผู้พิพากษาศาลฎีกากล่าวว่า การเรียกหลักประกันสูงขึ้นหลายเท่าตัวก็เป็นไปได้ที่จะนำมาคำนึงถึงในการพิจารณาอนุญาตให้ประกันตัว ซึ่งจริงๆ แล้วจะต้องพิจารณาความผิดและพฤติการณ์รอบด้าน ถ้าจำเลยจะหลบหนีก็หลบหนีอยู่แล้ว แต่ก็ไม่ใช่จำเลยทุกคนจะหลบหนี คดีทุจริตที่ดินคลองด่าน ที่นายวัฒนาเป็นจำเลย ศาลเรียกหลักทรัพย์ประกันสูงถึง 2 ล้านบาท แม้คดีนี้โทษสูงสุดอาจถึงประหารชีวิตก็ตาม แต่เมื่อเทียบกับคดีที่มีโทษประหารชีวิตคดีอื่นๆ ถือว่าคดีนี้เรียกหลักทรัพย์ประกันในวงเงินที่สูงมาก ส่วนตัวเห็นว่าอย่าไปกังวลเรื่องการหลบหนี เพราะมีเจ้าหน้าที่ตำรวจ ซึ่งรับผิดชอบทำหน้าที่จับกุมจำเลยมาลงโทษภายในอายุความอยู่แล้ว ส่วนคดีนี้จะมีอายุความเท่าไรแล้วแต่โทษจำคุก 
"เราไม่ควรไปเขม็งเกรียว หรือพรวดพราดเรื่องประกันไม่ได้ ต้องคำนึงสิทธิเสรีภาพของจำเลยด้วย เราก็ยังไม่รู้ว่าศาลจะพิพากษาอย่างไร ถ้าจำเลยหลบหนีก็ต้องถูกตามจับถูกยึดเงินประกัน แต่ถ้าศาลพิพากษายกฟ้องแล้วจะว่าอย่างไร" แหล่งข่าวผู้พิพากษาศาลฎีกากล่าว 
http://www.komchadluek.net/
"ปู"มัณฑนามึนมือมืดโทรป่วนหวิดบ้านแตก 
"ปู" มัณฑนา รู้ตัวมือโทรป่วนก่อกวนหวังให้ครอบครัว "หิมะทองคำ" แตกแยก หลังเข้าแจ้งความ กระทั่งตำรวจสืบค้นจนเจอทีมงานในกองถ่าย "ปมรักรอยอดีต" ที่อ้างว่าดาราสาวในกองถ่าย ที่มีปัญหากันอยู่ ยืมโทรศัพท์ไปใช้ ด้านมารดา "ขวัญ" อุษามณี ยันลูกสาวกำลังไม่สบาย ไม่มีทางทำเรื่องแบบนี้ 
หลังจากกองถ่ายละครเรื่อง "ปมรักรอยอดีต" ของบริษัทดีด้า ที่กำลังฉายทางช่อง 7 สี อยู่ในขณะนี้ มีข่าวเล็ดลอดออกมาตลอดระยะเวลาการถ่ายทำ ว่านักแสดงในเรื่องเกิดเกาเหลากันขึ้น ไม่ว่าจะเป็น "ขวัญ" น.ส.อุษามณี ไวทยานนท์ กับ "ปู" น.ส.ไปรยา สวนดอกไม้ รวมทั้ง "ปู" นางมัณฑนา หิมะทองคำ กระทั่งล่าสุด เมื่อเวลา 14.30 น.วันที่ 10 กรกฎาคม นางมัณฑณา อายุ 31 ปี ดารานักแสดงสาวเดินทางเข้าพบ ร.ต.ท.วิศรุต พงศโรจน์ พนักงานสอบสวน (สบ1) สน.ทองหล่อ เพื่อให้ปากคำเพิ่มเติมหลังจากเมื่อเวลา 03.00 น.วันที่ 8 กรกฎาคม ที่ผ่านมา ได้เข้าแจ้งความไว้ ว่าถูกผู้ไม่หวังดีโทรศัพท์มาก่อกวนหลายครั้ง และส่งข้อความเข้ามาในโทรศัพท์มือถือในเชิงที่ต้องการให้ครอบครัวแตกแยก 
นางมัณฑนา เปิดเผยว่า เหตุการณ์ดังกล่าวเกิดขึ้นเมื่อช่วงเวลาประมาณเที่ยงคืนของวันที่ 7 กรกฎาคม ขณะที่ตนกำลังเข้าฉากถ่ายละครเรื่อง "ปมรักรอยอดีต" ก็มีผู้ไม่หวังดีใช้โทรศัพท์เบอร์ที่ตนไม่เคยเห็น โทรเข้ามาที่โทรศัพท์มือถือของตน แต่เมื่อรับสายไม่ยอมพูด จากนั้นก็วางสายไป เป็นแบบนี้อยู่ประมาณ 7-8 ครั้ง นอกจากนี้ยังมีการส่งข้อความเข้ามาที่โทรศัพท์ของตนอีกด้วยว่า "พี่หาญส์อย่าลืมที่นัดกันไว้" เหมือนกับต้องการให้ครอบครัวของตนแตกแยก จนกระทั่งเวลาประมาณ 03.00 น.หลังถ่ายละครเสร็จ จึงตัดสินใจเดินทางมาแจ้งความกับพนักงานสอบสวนที่ สน.ทองหล่อ ให้ช่วยตามสืบหาตัวเจ้าของโทรศัพท์มือถือที่โทรเข้ามาก่อกวนตน 
"หลังจากเข้าแจ้งความไว้แล้ว ปูก็ไปถ่ายละครตามปกติ ไม่มีใครโทรศัพท์หรือส่งข้อความก่อกวนอีก แต่เมื่อเวลา 21.38 น.วันที่ 9 กรกฎาคม กลับมีคนส่งข้อความเข้ามาที่โทรศัพท์มือถือของปูอีกว่า "ระวังตัวไว้ ทำอะไรใช่ว่าไม่มีใครรู้" ซึ่งเป็นอีกเบอร์แตกต่างจากเบอร์เมื่อคืนวันที่ 7 กรกฎาคม จนกระทั่งวันนี้ (10 ก.ค.) พนักงานสอบสวนก็แจ้งมาว่าสามารถสืบรู้แล้วว่าใครเป็นเจ้าของโทรศัพท์ที่ใช้โทรเข้ามาก่อกวนปู ดังนั้นปูจึงรีบมาที่โรงพัก เมื่อมาถึงก็พบว่าเจ้าของโทรศัพท์เป็นพนักงานคนหนึ่งในกองถ่ายละครเรื่อง "ปมรักรอยอดีต" แต่จากการสอบสวนพนักงานคนดังกล่าว ให้การว่าไม่ได้เป็นคนโทรศัพท์เข้ามาที่เครื่องของปู แต่ในวันเวลาที่เกิดเรื่องนั้น มีดาราสาวคนหนึ่งจากละครเรื่องดังกล่าว และเป็นคนที่กำลังมีปัญหากับปูอยู่ เป็นคนยืมโทรศัพท์ไปใช้โทรออก ซึ่งขณะนี้เจ้าหน้าที่ตำรวจรู้ตัวแล้วว่าเป็นใคร แต่ปูยังไม่ขอเปิดเผย เนื่องจากเกรงว่าจะเสียรูปคดี" ดาราสาวกล่าว 
ทั้งนี้ผู้สื่อข่าวโทรศัพท์ติดต่อไปยังนางมัณฑนาเพื่อสอบถามว่า นักแสดงสาวที่สงสัยเป็นใคร นางมัณฑนาบอกว่าทราบแล้ว และมั่นใจด้วยว่าเป็นใคร แต่ยังบอกไม่ได้ ทั้งนี้ตนเป็นคนระบุชื่อบอกตำรวจไปว่าสงสัยใคร หลังจากที่พนักงานสอบสวนถามว่าช่วงนี้มีปัญหากับใครอยู่บ้าง เจ้าหน้าที่ตำรวจจึงได้สืบค้นจนเจอ 
"ปูก็บอกชื่อที่สงสัยไป แต่จริงๆ แล้วก็ไม่รู้ว่าจะเป็นดาราด้วยกัน ถ้ารู้ก็คงไม่แจ้งความหรอก เป็นเรื่องเป็นราวใหญ่โต มันไม่ดี ที่แจ้งความเพราะรู้สึกไม่ปลอดภัย ไม่รู้ว่าเป็นใคร ซึ่งตอนแรกพี่หาญส์ไม่รู้ว่าเป็นใคร เขาก็อยากที่จะเอาเรื่องให้ถึงที่สุด ปูรู้มาตลอดว่า พี่หาญส์ไม่เป็นแบบนั้นหรอก ทำงานกลับบ้าน แล้วก็มาเลี้ยงลูก ไม่ได้วอกแวกที่ไหน แต่พอรู้ว่าเป็นดาราด้วยกันก็เป็นอีกเรื่องหนึ่ง ตำรวจก็แนะนำว่า ถ้ายอมความกันได้ ก็ให้ยอมความ ถ้ามาขอโทษก็เดี๋ยวค่อยว่ากันว่าอย่างไร" นางมัณฑนากล่าว 
ด้าน พ.ต.อ.จิรพัฒน์ ภูมิจิตรผกก.สน.ทองหล่อ เปิดเผยว่า หลังรับแจ้งความไว้ พนักงานสอบสวนก็สืบสวนหาว่าเจ้าของเบอร์ที่ใช้โทรเข้ามาก่อกวนผู้เสียหายนั้นเป็นใคร ซึ่งขณะนี้ก็ทราบตัวแล้ว ว่าเป็นพนักงานคนหนึ่งในกองถ่ายละครของผู้เสียหาย แต่ทั้งนี้หากพนักงานคนดังกล่าวยืนยัน ว่าไม่ได้เป็นผู้โทรศัพท์มาก่อกวนผู้เสียหาย แต่มีคนอื่นมายืมไปใช้ พนักงานสอบสวนก็ต้องเชิญตัวคนที่ยืมโทรศัพท์มาสอบปากคำ ว่าใช้โทรศัพท์ส่งข้อความและโทรไปก่อกวนผู้เสียหายด้วยสาเหตุอะไร เพื่อจะพิจารณาว่าเข้าข่ายความผิดข้อหาใด ก่อนจะดำเนินการตามกฎหมายต่อไป สำหรับข้อหานั้น หากพิจารณาแล้วพบว่า ข้อความที่ส่งมาก่อกวนนั้น ทำให้เกิดความเสียหาย ก็อาจจะเข้าข่ายหมิ่นประมาทได้ 
ด้านนางปราณี ไวทยานนท์ มารดาของ น.ส.อุษามณี กล่าวว่า ไม่มีอะไร ขวัญเป็นเด็ก จะไปมีอะไรกับผู้ใหญ่ คนละรุ่นกันเลย เวลาเจอกันก็ทักทายสวัสดีกันปกติ รักกันดี แต่ไม่ถึงขั้นสนิทกันมากมาย 
"จริงๆ แล้วดาราในกองถ่ายละคร "ปมรักรอยอดีต" ก็มีเยอะแยะที่เล่นเรื่องเดียวกัน ขวัญไม่มีเวลาไปทำอย่างนั้นหรอก เพราะขวัญก็ไม่สบายอยู่ ตอนนี้ก็อยู่โรงพยาบาล เพราะกล่องเสียงอักเสบ มันไม่ใช่เรื่อง แต่กับเรื่องนี้ก็ไม่ได้รู้สึกอะไรนะที่มีข่าวนี้ออกมา มันเป็นเรื่องปกติ แสดงว่าขวัญยังอยู่ในความสนใจของผู้คน ในกองถ่ายก็ไม่ได้มีปัญหาอะไรกัน ทุกคนก็รักใคร่กันดี พูดคุยทักทายกันปกติ เรื่องที่ปูให้สัมภาษณ์เรื่องขวัญมากองถ่ายสาย มันเป็นเรื่องของขวัญ ไม่เกี่ยวกับนักแสดงคนอื่น เพราะขวัญติดเรียน ซึ่งได้ตกลงกับธุรกิจกองแล้ว อย่างคนอื่นเรียนจบแล้ว ก็ไม่มีปัญหาเรื่องนี้" มารดานางเอกวิก 7 สีกล่าว 
ด้าน "ลอร์ด" นายสยม สังวริบุตร เจ้าของบริษัท ดีด้า วิดีโอ โปรดักชั่น จำกัด ผู้ผลิตละคร "ปมรักรอยอดีต" กล่าว ว่าเป็นปัญหาส่วนตัวของทั้งสองคน แต่ได้มีการไกล่เกลี่ยกับดาราทั้งสองคนเรียบร้อยแล้ว อีกทั้งยืนยันด้วย ว่าในการทำงาน เข้าฉากต่างก็ทำหน้าที่ของตัวเองได้ดี 
"มันเป็นปัญหาส่วนตัว แต่เราก็ได้ไกล่เกลี่ยให้แล้ว คือการทำงานเขาทำได้ดี ไม่มีปัญหาอะไร ผู้ใหญ่ก็มีการพูดคุยกับทั้งคู่แล้ว เพราะไม่อยากให้มีผลกระทบกับเรื่องงาน ไม่เช่นนั้นงานก็เสีย บริษัทดีด้าก็เสียด้วย แต่เขาทั้งสองคนก็ทำงานออกมาดี" นายสยมกล่าว
http://www.komchadluek.net/
กทม.เมืองดีที่สุดในโลกนักท่องเที่ยวนอกโหวต"ทักษิณ"รวยขึ้น
นักท่องเที่ยวทั่วโลกยกกรุงเทพฯ เมืองที่ดีที่สุดในโลก การบินไทยครองตำแหน่งสายการบินดีที่สุดอันดับ 3 ส่วนโอเรียนเต็ลตกมาอยู่อันดับ 14 ขณะที่ "ฟอร์บส์" นิตยสารการเงินชื่อดังของสหรัฐ จัด 40 อันดับบุคคลร่ำรวยที่สุดในไทย "เจ้าพ่อกระทิงแดง" ยังครองแชมป์ "ทักษิณ" ตกมาอยู่อันดับ 16 แต่มีทรัพย์สินเพิ่มขึ้น 100 ล้านดอลลาร์
นิตยสารทราเวลแอนด์เลเชอร์สำรวจความเห็นผู้อ่านเกี่ยวกับอุตสาหกรรมท่องเที่ยวประจำปี 2551 ผลปรากฏว่า กรุงเทพฯ ได้รับการจัดอันดับเป็นเมืองที่ดีที่สุดในโลกประจำปีนี้ ด้วยคะแนน 87.61 พุ่งขึ้นจากอันดับ 3 เมื่อปีที่แล้ว ขณะเมืองฟลอเรนซ์ในอิตาลี แชมป์เก่าเมื่อปีที่แล้วหล่นไปอยู่อันดับ 5 มีคะแนน 86.24 ส่วนอันดับ 2 ได้แก่ กรุงบูเอโนสไอเรส เมืองหลวงของอาร์เจนตินา ได้คะแนน 87.24 อันดับ 3 ได้แก่ เคปทาวน์ แอฟริกาใต้ ได้คะแนน 86.59 และอันดับ 4 ซิดนีย์ ออสเตรเลีย ได้คะแนน 86.49
ในส่วนของการจัดอันดับเมืองที่ดีที่สุดในเอเชีย กรุงเทพฯ รั้งอันดับ 1 เช่นเดียวกับเมื่อปีที่แล้ว ตามด้วย เกียวโต ญี่ปุ่น ซึ่งมีคะแนน 84.27 เชียงใหม่ 84.14 ฮ่องกง 83.69 และอุทัยปุระ อินเดีย 83.51
พร้อมกันนี้ ผู้อ่านทราเวลแอนด์เลเชอร์ลงคะแนนให้สายการบินสิงคโปร์ แอร์ไลน์ เป็นสายการบินระหว่างประเทศที่ดีที่สุดในโลก ด้วยคะแนน 90.22 เป็นการครองตำแหน่งเดิมเมื่อปีที่แล้ว ส่วนอันดับ 2 ได้แก่ เอมิเรตส์ แอร์ไลน์ ซึ่งมีคะแนนตามมาห่างๆ 82.44 การบินไทยขยับจากอันดับ 5 เมื่อปีที่แล้วขึ้นมาอยู่อันดับ 3 ด้วยคะแนน 81.44 อันดับ 4 ตกเป็นของคาเธ่ย์แปซิฟิก คะแนน 80.06 และซิลก์แอร์ อยู่อันดับ 5 คะแนน 79.86
โรงแรมโอเรียนเต็ลของไทยที่เคยครองตำแหน่งโรงแรมที่ดีที่สุดอันดับ 3 ของโลกเมื่อปีที่แล้ว หล่นฮวบไปอยู่อันดับ 14 ในปีนี้ ด้วยคะแนน 91.94 โดยอันดับ 1 ได้แก่ ซิงกิตา ซาบี แซนด์ ในอุทยานแห่งชาติครูเกอร์ แอฟริกาใต้ ด้วยคะแนน 97.50 อันดับ 2 ได้แก่ โอเบรอย ราชวิลาส อินเดีย มีคะแนน 95.71 และอันดับ 3 ได้แก่ แฟร์มอนต์ มารา ซาฟารี คลับ ในเคนยา ซึ่งได้คะแนน 95.58
โรงแรมของไทยที่ติดอันดับในครั้งนี้ยังรวมถึงโรงแรมเพนนินซูล่า ซึ่งมีคะแนน 91.51 อยู่อันดับ 17 หล่นจากอันดับ 12 เมื่อปีที่แล้ว และโฟร์ซีซั่นส์ รีสอร์ท เชียงใหม่ มี 91.25 อยู่ที่อันดับ 19 เท่ากับเมื่อปีที่แล้ว
หากวัดความนิยมเฉพาะโรงแรมในเอเชีย โอเรียนเต็ลอยู่ที่อันดับ 4 หล่นจากอันดับ 2 เมื่อปีที่แล้ว ส่วนเพนนินซูล่าอยู่ที่อันดับ 5 เท่าเดิม โฟร์ซีซั่นส์ รีสอร์ท เชียงใหม่ อยู่ที่อันดับ 7 ลดลงจากอันดับ 6 เมื่อปีที่แล้ว ส่วน แชงกรี-ลา ซึ่งมีคะแนน 86.88 อยู่ที่อันดับ 19 ลดลงจากอันดับ 17 เมื่อปีที่แล้ว เจดับบลิว แมริออท ภูเก็ต มีคะแนน 86.00 อยู่ที่อันดับ 26 ลดลงจากอันดับ 25 ปีที่แล้ว
รอยัล ออคิด เชอราตัน มีคะแนน 84.41 อยู่ที่อันดับ 36 ไต่ขึ้นจากอันดับ 49 เมื่อปีที่แล้ว เจดับบลิว แมริออท กรุงเทพฯ มีคะแนน 82.57 อยู่ที่อันดับ 39 ลดลงจากอันดับ 35 เมื่อปีที่แล้ว เชอราตันแกรนด์ สุขุมวิท มีคะแนน 82.50 อยู่ที่อันดับ 41 เป็นการเข้าอันดับครั้งแรก
หมู่เกาะกาลาปากอสในเอกวาดอร์ ได้รับเลือกให้เป็นหมู่เกาะที่ดีที่สุดในโลก ด้วยคะแนน 87.64 พุ่งขึ้นจากอันดับ 8 เมื่อปีที่แล้ว ขณะที่บาหลีได้รับเลือกเป็นเกาะที่ดีที่สุดในเอเชียด้วยคะแนน 86.32 ถือเป็นการรักษาตำแหน่งต่อจากปีที่แล้ว ส่วนภูเก็ตรั้งอันดับ 2 เหมือนเดิม ด้วยคะแนน 82.64 และปีนังของมาเลเซียเป็นเกาะที่ดีที่สุดอันดับ 3 ด้วยคะแนน 81.67
ตำแหน่งบริษัทผู้ให้บริการรถเช่าที่ดีที่สุดในโลกยังคงเป็นของ เฮิร์ทซ์ ซึ่งมีคะแนน 69.96 ตามด้วย เอ็นเตอร์ไพรซ์ เรนท์-เอ-คาร์ ซึ่งก้าวขึ้นมาจากอันดับ 4 ด้วยคะแนน 67.79 ส่วน เอวิส รั้งอันดับ 3 เหมือนเดิมด้วยคะแนน 67.50 
นางแนนซี โนโวกรอด หัวหน้ากองบรรณาธิการนิตยสารทราเวลแอนด์เลเชอร์ กล่าวว่า นับเป็นครั้งแรกที่กรุงเทพฯ และหมู่เกาะกาลาปากอสคว้ารางวัลสูงสุดครั้งนี้ และกองบรรณาธิการมีความยินดีที่มีเมืองใหม่ติดอันดับจำนวนมากในปีนี้ โดยธรรมชาติและการผจญภัยนับเป็นปัจจัยดึงดูดสำคัญในการเลือกสถานที่ท่องเที่ยว
ผลการจัดอันดับครั้งนี้มาจากการลงคะแนนโดยสมาชิกนิตยสารฉบับดังกล่าว ในการสำรวจทางอินเทอร์เน็ตช่วงเดือนมกราคม-มีนาคม โดยนิตยสารจะมอบรางวัลแก่ผู้ชนะแต่ละสาขา ในวันที่ 24 กรกฎาคมนี้ ที่นครนิวยอร์ก สหรัฐอเมริกา
ขณะที่ "ฟอร์บส์" นิตยสารการเงินชื่อดังของสหรัฐ จัดอันดับบุคคลที่ร่ำรวยที่สุด 40 อันดับของไทย โดยในปี 2551 ยังคงเป็นหน้าเดิม หรือเป็นเครือญาติกับผู้ที่ติดอันดับเมื่อปี 2549 และ 2550 ที่เป็นเช่นนี้อาจเป็นเพราะธุรกิจที่บุคคลเหล่านี้ก่อตั้งขึ้นเมื่อหลายสิบปีก่อนมีความเปลี่ยนแปลงไม่มากนัก และสมาชิกในครอบครัวยังบริหารกิจการของตระกูลตัวเองต่อไป 
นิตยสารการเงินชื่อดังยกตัวอย่าง นางศศิธร รัตนรักษ์ ซึ่งติดอันดับของฟอร์บส์เมื่อปีที่แล้ว มาในปีนี้ นายกฤตย์ รัตนรักษ์ ลูกชายของนางศศิธร ซึ่งดำรงตำแหน่งประธานกรรมการบริษัท บีบีทีวี โปรดักส์ชั่น มีชื่อติดอันดับแทนด้วยจำนวนทรัพย์สินที่เท่ากัน
นายเฉลียว อยู่วิทยา เจ้าของผลิตภัณฑ์กระทิงแดง ยังรักษาอันดับ 1 ไว้ได้ ด้วยทรัพย์สิน 4,000 ล้านดอลลาร์ เพิ่มขึ้น 500 ล้านดอลลาร์ ซึ่งเป็นผลพวงจากยอดขายเครื่องดื่มชูกำลังกระทิงแดงทั่วโลกที่เพิ่มขึ้นอย่างเห็นได้ชัด ส่วนอันดับ 2 ได้แก่ นายเจริญ สิริวัฒนภักดี ประธานกรรมการ บริษัทไทยเบฟเวอเรจ จำกัด(มหาชน) เจ้าของเบียร์ช้าง มีทรัพย์สิน 3,900 ล้านดอลลาร์ เพิ่มขึ้น 600 ล้านดอลลาร์ โดยทั้งคู่อยู่ในกลุ่มมหาเศรษฐีที่ทำธุรกิจอาหารและเครื่องดื่มที่ติดอันดับทั้งหมด 8 คน รองลงมา ได้แก่ ธุรกิจชิ้นส่วนรถยนต์มีผู้ติดอันดับ 6 คน 
ในส่วนของ พ.ต.ท.ทักษิณ ชินวัตร อดีตนายกรัฐมนตรี หล่นจากอันดับ 14 เมื่อปีที่แล้ว มาอยู่ในอันดับ 16 แต่มีทรัพย์สินเพิ่มเป็น 400 ล้านดอลลาร์ จาก 300 ล้านดอลลาร์ เมื่อปีที่แล้ว
ปีนี้นิตยสารฟอร์บส์เปลี่ยนวิธีจัดอันดับด้วยการรวมบุคคลที่เป็นเครือญาติกัน หรือบริษัทเดียวกันให้มาอยู่ในอันดับเดียว ทำให้ทายาทของหนังสือพิมพ์ไทยรัฐทั้ง 3 คน ซึ่งติดอันดับทั้งหมดเมื่อปีที่แล้ว ถูกจัดอยู่ในอันดับเดียวกัน ภายใต้ชื่อของคุณหญิงประณีตศิลป์ วัชรพล ซึ่งเป็นผู้ที่มีทรัพย์สินมากที่สุด รวมถึงกรณีของตระกูลจิราธิวัฒน์ ผู้ก่อตั้งเซ็นทรัลกรุ๊ปด้วย 
มูลค่าทรัพย์สินรวมทั้งหมดของมหาเศรษฐี 40 อันดับแรกของไทย พุ่งขึ้นมาอยู่ที่ 2.5 หมื่นล้านดอลลาร์ เพิ่มขึ้น 6,000 ล้านดอลลาร์ แม้ว่าเงินบาทจะอ่อนค่าลง 12% เมื่อเทียบกับดอลลาร์ อีกทั้งตลาดหุ้นไทยยังร่วงลง 12% นับตั้งแต่เดือนมกราคม 2551 
รายชื่อผู้ร่ำรวยที่สุดของไทยทั้ง 40 คน ได้แก่ นายเฉลียว อยู่วิทยา 4,000 ล้านดอลลาร์ นายเจริญ สิริวัฒนภักดี 3,900 ล้านดอลลาร์ ครอบครัวจิราธิวัฒน์ 2,800 ล้านดอลลาร์ นายธนินท์ เจียรวนนท์ และครอบครัว 2,000 ล้านดอลลาร์ นายกฤตย์ รัตนรักษ์ และครอบครัว 1,000 ล้านดอลลาร์ คุณหญิงประณีตศิลป์ วัชรพล และครอบครัว 940 ล้านดอลลาร์ นายวิชัย มาลีนนท์ และครอบครัว 880 ล้านดอลลาร์ นายจำนงค์ ภิรมย์ภักดี และครอบครัว 820 ล้านดอลลาร์ นางสมพร จึงรุ่งเรืองกิจ และครอบครัว 580 ล้านดอลลาร์ นายอนันต์ อัศวโภคิน 530 ล้านดอลลาร์
นายสรรเสริญ จุฬางกูร และครอบครัว 520 ล้านดอลลาร์ นายประยุทธ มหากิจศิริ และครอบครัว 520 ล้านดอลลาร์ นายบุญชัย เบญจรงคกุล และครอบครัว 480 ล้านดอลลาร์ นายอิสระ ว่องกุศลกิจ และครอบครัว 470 ล้านดอลลาร์ นายวิลเลียม ไฮเนคกี้ และครอบครัว 460 ล้านดอลลาร์ พ.ต.ท.ทักษิณ ชินวัตร และครอบครัว 400 ล้านดอลลาร์ นายวาณิช ไชยวรรณ และครอบครัว 390 ล้านดอลลาร์ นายทองมา วิจิตรพงศ์พันธุ์ 380 ล้านดอลลาร์ น.ส.นิชิต้า ชาห์ และครอบครัว 380 ล้านดอลลาร์ นางสุรางค์ เปรมปรีดิ์ 340 ล้านดอลลาร์ 
นางนันทา ชินธรรมมิตร์ และครอบครัว 330 ล้านดอลลาร์ นายประเสริฐ ปราสาททองโอสถ 250 ล้านดอลลาร์ คุณหญิงประภา และนายวิทย์ วิริยประไพกิจ และครอบครัว 210 ล้านดอลลาร์ นายนิติ โอสถานุเคราะห์ 200 ล้านดอลลาร์ นายเปรมชัย กรรณสูต 200 ล้านดอลลาร์ นายวิชัย รักศรีอักษร 190 ล้านดอลลาร์ นายเฉลิม อยู่วิทยา 190 ล้านดอลลาร์ นายเกษม ณรงค์เดช และครอบครัว 180 ล้านดอลลาร์ นายเอนก สิทธิประศาสน์ 180 ล้านดอลลาร์ นายเพชรและนายรัตน์ โอสถานุเคราะห์ 180 ล้านดอลลาร์
นางพรดี ลี้อิสสระนุกูล และครอบครัว 170 ล้านดอลลาร์ นายวิชา พูลวรลักษณ์ 170 ล้านดอลลาร์ นางนิจพร จรณะจิตต์ 160 ล้านดอลลาร์ นายวิกรม กรมดิษฐ์ 150 ล้านดอลลาร์ นายพรเทพ พรประภา และครอบครัว 140 ล้านดอลลาร์ นายไกรสร จันทร์ศิริ และครอบครัว 120 ล้านดอลลาร์ นายไพบูลย์ ดำรงชัยธรรม 110 ล้านดอลลาร์ นายปลิว ตรีวิศวเวทย์ และครอบครัว 100 ล้านดอลลาร์ นายสุเมธ ตันธุวนิตย์ และครอบครัว 90 ล้านดอลลาร์ และนางมาลินี กิตะพาณิชย์ 70 ล้านดอลลาร์
ขณะเดียวกัน นิตยสารฟอร์จูน ได้จัดอันดับบริษัทขนาดใหญ่ที่สุดในโลก 500 อันดับ โดยบริษัทปตท.จำกัด(มหาชน) ติดอันดับที่ 135 ในปีนี้ ด้วยรายได้ 51,193 ล้านดอลลาร์ ขยับขึ้นจากอันดับ 207 เมื่อปีที่แล้ว ซึ่งบริษัทมีรายได้ 32,045.6 ล้านดอลลาร์ ส่วนอันดับ 1 ได้แก่ วอล-มาร์ท สโตร์ ของสหรัฐ ซึ่งรั้งตำแหน่งเดิมด้วยรายได้ 378,000 ล้านดอลลาร์ เพิ่มขึ้นจาก 351,139 ล้านดอลลาร์เมื่อปีที่แล้ว
บริษัทอันดับ 2 ได้แก่ เอ็กซ์ซอนโมบิล รายได้ 372,000 ล้านดอลลาร์ ตามด้วย รอยัลดัทช์เชลล์ 355,000 ล้านดอลลาร์ บีพี 291,000 ล้านดอลลาร์ โตโยต้า มอเตอร์ 230,000 ล้านดอลลาร์ เชฟรอน 210,000 ล้านดอลลาร์ ไอเอ็นจี กรุ๊ป 201,000 ล้านดอลลาร์ โทเทล 187,000 ล้านดอลลาร์ เจนเนอรัล มอเตอร์ส (จีเอ็ม) 182,000 ล้านดอลลาร์ และโคโนโคฟิลิปส์ 178,000 ล้านดอลลาร์
ในการจัดอันดับครั้งนี้ จำนวนบริษัทสหรัฐลดลงเหลือ 153 ราย ถือเป็นระดับต่ำที่สุดในรอบทศวรรษ ขณะที่บริษัทจากจีน อินเดีย และเม็กซิโก มีจำนวนเพิ่มขึ้น ส่วนรายได้รวมของบริษัททั้ง 500 ราย อยู่ที่ 23.6 ล้านล้านดอลลาร์ เพิ่มขึ้น 13% ขณะที่ผลกำไรเพิ่มขึ้น 3.9% เป็นเงิน 1.6 ล้านล้านดอลลาร์
http://www.komchadluek.net/
ชงกรรมการสิทธิฯฟ้องศาลรธน.ลูกจ้างร.ร.เอกชนพ้นประกันสังคม
คณะอนุกก.สิทธิแรงงานเตรียมเสนอคณะกก.สิทธิมนุษยชนยื่นฟ้องศาลรัฐธรรมนูญ ชี้มาตรา 86 พ.ร.บ.ร.ร.เอกชนกำหนดให้พนักงาน-ลูกจ้าง ร.ร.เอกชนนับแสนคนถูกให้ออกจากประกันสังคมละเมิดสิทธิและรัฐธรรมนูญ มาตรา 44 อย่างรุนแรง ร่อนหนังสือถึง "สมชาย" หามาตรการแก้ไขด่วน พร้อมระดมทุกฝ่ายที่เกี่ยวข้องถก 25 ก.ค.นี้ ศธ.ชงแก้ พ.ร.บ.โรงเรียนเอกชน 11 มาตรา 
สืบเนื่องมาตรา 86 พ.ร.บ.โรงเรียนเอกชน 2550 ระบุกิจการของโรงเรียนในระบบไม่อยู่ภายใต้บังคับกฎหมายว่าด้วยการคุ้มครองแรงงาน กฎหมายว่าด้วยแรงงานสัมพันธ์ กฎหมายว่าด้วยประกันสังคม และกฎหมายว่าด้วยเงินทดแทน ทำให้พนักงานและลูกจ้างโรงเรียนเอกชน เช่น ครูพี่เลี้ยง พนักงานธุรการ ภารโรง ที่มีทั้งสิ้นกว่า 2.3 แสนคน จากโรงเรียนเอกชน 3,000 แห่งทั่วประเทศ จะไม่ได้รับการคุ้มครองตามมาตรา 33 พ.ร.บ.ประกันสังคม ตั้งแต่วันที่ 12 กรกฎาคมนี้ เนื่องจาก พ.ร.บ.โรงเรียนเอกชนให้ดำเนินการตามมาตราต่างๆ ภายใน 180 วัน หลัง พ.ร.บ.บังคับใช้ ซึ่งครบกำหนดในวันที่ 12 กรกฎาคมนี้ โดยกระทรวงศึกษาธิการ และสมาคมโรงเรียนเอกชน ได้แก้ปัญหาเฉพาะหน้าด้วยการให้พนักงานและลูกจ้างโรงเรียนเอกชนเปลี่ยนการทำประกันสังคมจากมาตรา 33 ที่เป็นการประกันโดยที่สังกัดองค์กรไปเป็นการประกันตนด้วยตนเองตามมาตรา 39 โดยต้องดำเนินการภายในวันที่ 11 กรกฎาคมนี้ 
ล่าสุด เมื่อวันที่ 10 กรกฎาคม นางสุนี ไชยรส กรรมการสิทธิมนุษยชนแห่งชาติ กล่าวภายหลังประชุมคณะอนุกรรมการสิทธิแรงงานว่า ที่ประชุมได้หารือปัญหามาตรา 86 ของ พ.ร.บ.โรงเรียนเอกชน 2550 ระบุกิจการของโรงเรียนในระบบไม่อยู่ภายใต้บังคับกฎหมายว่าด้วยการคุ้มครองแรงงาน กฎหมายว่าด้วยแรงงานสัมพันธ์ กฎหมายว่าด้วยประกันสังคม และกฎหมายว่าด้วยเงินทดแทน ทำให้พนักงานและลูกจ้างโรงเรียนเอกชนนับแสนคนถูกละเมิดสิทธิและละเมิดรัฐธรรมนูญอย่างร้ายแรง
นางสุนีกล่าวอีกว่า ปัจจุบันกลุ่มคนเหล่านี้อยู่ในระบบประกันสังคม แต่หากพ้นวันที่ 11 กรกฎาคมนี้ไปแล้ว กลุ่มคนเหล่านี้จะมีทั้งผู้ที่ต้องออกจากระบบประกันสังคม และผู้ที่ต้องเปลี่ยนประกันสังคมจากมาตรา 33 ไปเป็นมาตรา 39 ของ พ.ร.บ.ประกันสังคม ซึ่งต้องจ่ายเงินเพิ่มขึ้นถึง 2 เท่า โดยที่โรงเรียนเอกชนและรัฐไม่ต้องจ่าย ทั้งๆ ที่เงินเดือนน้อยอยู่แล้ว อีกทั้งสิทธิประโยชน์แต่เดิมเคยได้รับการคุ้มครองถึง 7 อย่าง แต่เมื่อเปลี่ยนไปเป็นมาตรา 39 ได้รับสิทธิประโยชน์น้อยลงกว่าเดิมเช่น ไม่ได้รับการคุ้มครองเมื่อว่างงาน เงินสะสมตอนเกษียณน้อยลง 
"ที่ประชุมจะแก้ปัญหาด้วยการทำหนังสือถึงนายสมชาย วงศ์สวัสดิ์ รองนายกรัฐมนตรีและรัฐมนตรีว่าการกระทรวงศึกษาธิการ ให้ออกมาตรการคุ้มครองพนักงานและลูกจ้างโรงเรียนเอกชนให้อยู่ในระบบประกันสังคมไว้ก่อน โดยใช้อำนาจตามมาตรา 6 ของ พ.ร.บ.โรงเรียนเอกชน คาดว่าจะส่งหนังสือได้ในวันที่ 11 กรกฎาคมนี้ รวมถึงจะเปิดเวทีระดมความเห็นเพื่อหาทางแก้ในวันที่ 25 กรกฎาคมนี้ เวลา 09.00-12.00 น. ที่สำนักงานคณะกรรมการสิทธิมนุษยชนแห่งชาติ โดยเชิญหน่วยงานที่เกี่ยวข้อง เช่น คณะกรรมการกฤษฎีกา สำนักงานประกันสังคม (สปส.) สำนักงานคณะกรรมการส่งเสริมการศึกษาเอกชน (สช.) สมาคมโรงเรียนเอกชน นักการเมือง กรรมาธิการสภาผู้แทนราษฎร และพนักงาน ลูกจ้างโรงเรียนเอกชนที่ได้รับผลกระทบ แล้วสรุปทางแก้เสนอต่อหน่วยงานที่เกี่ยวข้อง" กรรมการมนุษยชนแห่งชาติกล่าว 
นางสุนีกล่าวด้วยว่า ที่ประชุมยังเห็นชอบเสนอต่อคณะกรรมการสิทธิมนุษยชนแห่งชาติให้ยื่นฟ้องต่อศาลรัฐธรรมนูญ เพราะมาตรา 86 ของ พ.ร.บ.โรงเรียนเอกชนเป็นการละเมิดสิทธิมนุษยชนและละเมิดรัฐธรรมนูญปี 2550 อย่างร้ายแรง เช่น มาตรา 27 การที่รัฐออกกฎหมายจะต้องคำนึงถึงสิทธิและเสรีภาพของประชาชนตามที่รัฐธรรมนูญรับรอง มาตรา 44 บุคคลย่อมมีสิทธิได้รับหลักประกันความปลอดภัยและสวัสดิภาพในการทำงาน รวมทั้งหลักประกันในการดำรงชีพทั้งในระหว่างการทำงานและเมื่อพ้นภาวะการทำงาน แต่กลับถูกให้ออกจากระบบประกันสังคม
ขณะเดียวกันยังละเมิดมาตรา 57 บุคคลย่อมมีสิทธิได้รับข้อมูล คำชี้แจงและเหตุผลจากหน่วยงานราชการ หน่วยงานของรัฐ รัฐวิสาหกิจ หรือราชการส่วนท้องถิ่น ก่อนอนุญาตหรือการดำเนินโครงการหรือกิจกรรมใดที่อาจมีผลกระทบต่อคุณภาพสิ่งแวดล้อม สุขภาพอนามัย คุณภาพชีวิต หรือส่วนได้เสียสำคัญอื่นใดที่เกี่ยวกับตนหรือชุมชนท้องถิ่น และมีสิทธิแสดงความคิดเห็นของตนต่อหน่วยงานที่เกี่ยวข้องเพื่อนำไปประกอบการพิจารณาในเรื่องดังกล่าว ซึ่งในการออกมาตรา 86 พ.ร.บ.โรงเรียนเอกชนของสภานิติบัญญัติแห่งชาตินั้น หน่วยงานที่เกี่ยวข้องเช่น สำนักงานประกันสังคม สำนักงานคณะกรรมการส่งเสริมการศึกษาเอกชน รวมถึงพนักงานและลูกจ้างโรงเรียนเอกชนที่มีส่วนได้ส่วนเสียไม่ได้มีส่วนร่วมและไม่ได้รับรู้ด้วย อีกทั้งไม่มีการรับฟังความคิดเห็น ชี้แจงให้ทุกฝ่ายที่เกี่ยวข้องทราบ 
นอกจากนี้ยังละเมิดมาตรา 64 บุคคลย่อมมีเสรีภาพในการรวมตัวกันเป็นสมาคม สหภาพ ซึ่งพนักงานและลูกจ้างโรงเรียนเอกชนย่อมรวมตัวกันเป็นสหภาพได้อย่างถูกต้องตามกฎหมายแรงงานสัมพันธ์ และมาตรา 84 (7) ส่งเสริมให้ประชากรวัยทำงานมีงานทำ คุ้มครองแรงงานเด็กและสตรี จัดระบบแรงงานสัมพันธ์และระบบไตรภาคีที่ผู้ทำงานมีสิทธิเลือกผู้แทนของตน จัดระบบประกันสังคม รวมทั้งคุ้มครองให้ผู้ที่มีคุณค่าอย่างเดียวกันได้รับค่าตอบแทน สิทธิประโยชน์และสวัสดิการที่เป็นธรรมโดยไม่เลือกปฏิบัติ
"ปัญหาพนักงาน ลูกจ้างโรงเรียนเอกชนต้องออกจากระบบประกันสังคมทั้งที่พวกเขามีสิทธิและอยู่ในระบบประกันสังคมอยู่แล้ว เป็นเพราะสภานิติบัญญัติแห่งชาติเร่งรัดออกกฎหมายเป็นจำนวนมากเมื่อรัฐบาลชุดที่แล้ว ทำให้เกิดปัญหามาตรา 86 พ.ร.บ.โรงเรียนเอกชน พวกเขาไม่ได้มีส่วนร่วม ไม่ได้รับรู้การออกกฎหมายฉบับนี้ด้วย จึงเป็นการละเมิดสิทธิและละเมิดรัฐธรรมนูญอย่างร้ายแรง จะยื่นฟ้องศาลรัฐธรรมนูญเมื่อไรยังบอกไม่ได้ ขึ้นอยู่กับการเตรียมข้อมูล เอกสาร และต้องผ่านความเห็นชอบจากคณะกรรมการสิทธิมนุษยชนก่อน" นางสุนีกล่าว
ดร.จรวยพร ธรณินทร์ ปลัดกระทรวงศึกษาธิการ กล่าวว่า สำนักงานคณะกรรมการส่งเสริมการศึกษาเอกชนได้หารือร่วมกันโรงเรียนเอกชนและสรุปว่า จะเสนอแก้ไข พ.ร.บ.โรงเรียนเอกชน 11 มาตรา ได้แก่ มาตรา 86, 159, 14, 27, 44, 45, 46, 87, 115, 117 และ 162 โดยมีมาตราสำคัญที่เสนอขอแก้ไขคือ มาตรา 86 ที่ระบุให้กิจการของโรงเรียนเอกชนไม่อยู่ภายใต้บังคับกฎหมายประกันสังคม ทำให้ลูกจ้างโรงเรียนเอกชนทั้งหมดต้องออกจากประกันสังคม ทั้งที่ส่วนใหญ่ไม่ต้องการออกจากประกันสังคม จึงเสนอแก้ไขเพื่อยกเว้นให้ลูกจ้างโรงเรียนเอกชนไม่ต้องออกจากกฎหมายประกันสังคม และมาตรา 159 เสนอแก้ไขเพื่อขยายเวลาให้โรงเรียนเอกชนในการจัดทำตราสารจัดตั้งโรงเรียน
"สำนักงานคณะกรรมการส่งเสริมการศึกษาเอกชนส่งเรื่องขอแก้ไข พ.ร.บ.ให้คณะที่ปรึกษากฎหมายกระทรวงศึกษาธิการ ที่มี รศ.ดร.ธงทอง จันทรางศุ เป็นประธานแล้ว หลังจากคณะที่ปรึกษากฎหมายกระทรวงศึกษาธิการให้ความเห็นแล้ว สำนักงานคณะกรรมการส่งเสริมการศึกษาเอกชนจะไปรับฟังความคิดเห็นจากโรงเรียนเอกชนก่อนเสนอ รมว.ศึกษาธิการ โดยมาตราที่ต้องแก้ไขอย่างเร่งด่วนคือ มาตรา 86 และ 159 เพราะต้องดำเนินการตาม 2 มาตรานี้ภายใน 180 วันหลังจากที่กฎหมายที่ผลบังคับใช้" ปลัดกระทรวงศึกษาธิการกล่าว
น.ส.จินตนา ธรรมวานิช นายกสมาคมอนุบาลศึกษาแห่งประเทศไทย ในพระราชูปถัมภ์ สมเด็จพระเทพรัตนราชสุดาฯ สยามบรมราชกุมารี กล่าวว่า สภาการศึกษาเอกชนแห่งประเทศไทยได้นัดสมาคมโรงเรียนเอกชนต่างๆ มาเสนอมาตราที่มีปัญหาในวันที่ 15 สิงหาคมนี้ ที่โรงเรียนไผทอุดมศึกษา กทม. ซึ่งอาจจะมีมากกว่า 11 มาตรา 
"ส่วนกรณีมาตรา 86 นั้น พนักงานและลูกจ้างโรงเรียนเอกชนที่เปลี่ยนไปทำประกันสังคมมาตรา 39 เพื่อแก้ไขกฎหมายแล้วกลับมาทำประกันสังคมมาตรา 33 ได้ แต่มีปัญหาในส่วนของพนักงาน ลูกจ้างโรงเรียนเอกชนที่ทำประกันสังคมมาตรา 33 ไม่ถึง 1 ปี ทำให้ต้องออกจากประกันสังคมไป ซึ่งในการประชุมวันที่ 15 สิงหาคมนี้ จะหารือถึงมาตรการช่วยเหลือบุคลากรกลุ่มนี้ จะส่งหนังสือถึงสมาคมโรงเรียนเอกชนต่างๆ เพื่อให้สำรวจว่ามีบุคลากรเหล่านี้จำนวนเท่าไรที่ต้องช่วยเหลือ" น.ส.จินตนากล่าว
๑. คุณปู่อยู่ต้นซอย
เด็กๆ เห็นคุณปู่ประจำซอยตั้งแต่ยังเป็นเด็กเล็กๆ พอจำความได้ ถ้าไม่เห็นคุณปู่ขับรถ ก็จะเห็นคุณปู่เดินเร็วๆ กลับไปกลับมาอยู่ในซอย ตอนนั้นคุณปู่ยังไม่แก่เท่านี้ น้ำแข็งกด ผู้มีอายุมากสุดในกลุ่มเล่าว่า คุณปู่เป็นครูใหญ่ในมหาวิทยาลัยแห่งหนึ่ง
"ครูใหญ่เชียวนะ" น้ำแข็งกดย้ำ แต่เธอก็ไม่แสดงอารมณ์ว่าชอบหรือไม่ชอบคุณปู่ แล้วก็หันไปบอกว่า "นั่นไง คุณปู่แว่นตาโต"
น้องหมวยเป็นคนพูดมากและชอบเรียกคนอื่นด้วยชื่อที่ตั้งขึ้นเอง
ในรถโรงเรียนตอนนั้นหนูเขียดตัวเล็กสุด เธอชอบร้องวี้ดๆ เวลาเห็นคุณปู่ แล้วเรียกคุณปู่ว่า "ปู่แว่งๆ" ทำให้คนอื่นๆ หัวเราะกันใหญ่ ข้างหนูนาเธอจะนั่งทำตากลมเงียบๆ อยู่ในรถ ไม่มีใครจับอารมณ์ได้ว่ากลัวหรือไม่กลัว ส่วนประสิทธิ์ศักดิ์ เด็กผู้ชายตัวดำหน้าตาเป๋อเหลอคนเดียวในรถโรงเรียนชอบฟังคนอื่นพูดเงียบๆ จึงหมดโอกาสแสดงความคิดเห็นเรื่องคุณปู่รวมทั้งเรื่องอื่นๆ ด้วย แม้บางทีเขาอยากแสดงเขาก็จะได้เพียงอ้าปากค้างอยู่อย่างนั้น
ซอยที่เด็กๆ อยู่นี้มีชื่อไพเราะเพราะพริ้งว่า ซอยเทวาลัย สอดคล้องกับซอยข้างๆ ที่มีชื่อว่าวิศวาลัย แพทยาลัย ศิวาลัย ธนาลัยและอื่นๆ อีกหลายลัยที่ยากเกินกว่าเด็กๆ จะจำได้ ส่วนชื่อหมู่บ้านนั้นเด็กๆ ไม่ค่อยกล้าเรียกเท่าไหร่ เพราะป้ายหน้าหมู่บ้านเขียนไว้ด้วยตัวอักษรที่นอกจากจะคดโค้งหงิกงออ่านยากสำหรับเด็กแล้ว ยังเป็นป้ายสีทองอร่าม ซึ่งไม่สะดุดใจ สะดุดตาเด็กๆ เสียเลย
"อุตตมยาลัยนิเวศ"
เด็กๆ เคยแข่งกันอ่านออกเสียงเวลาที่รถโรงเรียนวิ่งผ่าน แล้วก็ถกเถียงกันอึงอลว่า หมู่บ้านนี้มันชื่ออะไรกันแน่ อุด-ดม อุด-ตม หรืออุด-ตะ-มะ ครั้นลองเงี่ยหูฟังผู้ใหญ่เรียกกันก็ฟังพิลึก เพราะพวกผู้ใหญ่เขาจะเรียกกันสั้นๆ ว่า "หมู่บ้านอุด"
น้ำแข็งกดผู้ไม่ยอมให้อะไรผ่านหูผ่านตาไปง่ายๆ เคยไปถามคุณครูประจำชั้นว่า ทำไมผู้ใหญ่เรียกแบบนั้น ก็ได้คำอธิบายมาถ่ายทอดว่า "ผู้ใหญ่เขาชอบเรียกอะไรง่ายๆ ย่อๆ แต่เด็กต้องเรียกเต็มๆ"
"ว้า" น้องหมวยร้อง "เป็นเด็กไม่ดีเลย"
บ้านของคุณปู่แว่นตาโตอยู่ต้นซอย ส่วนบ้านของเด็กๆ กลุ่มนี้อยู่ท้ายซอย เด็กๆ จึงมักเห็นคุณปู่กันทุกครั้งที่ออกจากซอย โดยเฉพาะอย่างยิ่งปีนี้เพราะคุณปู่เลิกไปมหาวิทยาลัยแล้ว ผู้ใหญ่พูดกันว่า คุณปู่เกษียณอายุ ทุกครั้งที่นั้นรถโรงเรียน หรือรถพ่อแม่ หรือขี่จักรยาน (คันสีแดง) เที่ยวไปในซอย หรือเดิน เด็กๆ จะมองเข้าไปในบ้านคุณปู่ และมักเห็นคุณปู่นั่งทำตากลมแว่นตาโตอยู่ที่สนาม
หนูเขียดที่ตัวเล็กกว่าเพื่อนมักบอกกับพี่ๆ ว่า "กัวๆ"
น้ำแข็งกดก็จะทำหน้าที่ไม่พอใจ แก้คำผิดให้หนูเขียดก่อนว่า "กลัว" แล้วจึงถามว่า "ไปกลัวเขาทำไม คุณปู่เขาเป็นคนเหมือนเรา"
ทุกคนมองหน้าน้ำแข็งกดด้วยความทึ่ง โดยเฉพาะอย่างยิ่ง เด็กชายคนเดียวนั้นถึงกับอมยิ้มขึ้นมาทีเดียว
บ้านของคุณปู่มีเนื้อที่ค่อนข้างใหญ่กว่าใครในซอย แถมตัวบ้านยังหน้าตาไม่เหมือนใครด้วย เด็กๆ บางคนได้ยินพ่อแม่พูดกันว่า บ้านหลังนี้เป็นแบบเยอรมัน พอเอามาบอกกันในหมู่เด็กๆ ทุกคนก็ทำหน้างงๆ ไม่รู้ว่าบ้านเยอรมันมันเป็นอย่างไร
วันหนึ่ง ขณะนั่งรถโรงเรียนกลับบ้านด้วยกัน น้ำแข็งกดซึ่งมักออกความเห็นโตเกินเด็กประถมเสมอ ก็ชี้ชวนบอกใครๆ ให้ดูบ้านคุณปู่แว่นตาโตแล้วบอกว่าชอบใจกรอบหน้าต่างไม้สีเขียวกับผ้าม่านลูกไม้ โดยให้เหตุผลว่า
"สวยดี"
น้องหมวยค้านขึ้นมาโดยพลัน "ไม่สวย"
น้องหมวยตอบง่ายๆ ซื่อๆ ว่า "หมวยชอบลายการ์ตูน"
ข้อนี้ทำให้น้ำแข็งกดยอมไม่ได้ จึงร้องด้วยน้ำเสียงจริงจังว่า "ส่วนตัว" จากนั้นก็อื้ออึงไปด้วยเสียงถกเถียงกันที่ฟังแทบไม่ออกว่าเสียงใครเป็นเสียงใครรู้แต่ว่าตอบจบของเรื่อง น้ำแข็งกดหันหน้าออกไปทางหน้าต่างรถ น้องหมวยนั่งน้ำตาคลอ ยายเขียดปากแบะ หนูนาทำตากลม (เหมือนเดิม) กลอกไปมาและประสิทธิ์ศักดิ์นั่งนิ่งแบบเป็นกลาง (แต่ความจริงคือไม่กล้าเข้าข้างใคร) ในที่สุด ก่อนลงจากรถ น้ำแข็งกดก็สร้างความสมานฉันท์ขึ้นใหม่ โดยพูดขึ้นดังๆ ว่า
"พรุ่งนี้ วันเสาร์ไปบ้านคุณปู่แว่นตาโตกัน ตอนเก้าโมงเช้าเจอกันที่หน้าบ้านคุณปู่"
นัดแล้วเธอก็ลงจากรถไป เจอกันหน้าบ้านคุณปู่แว่นตาโต คนที่เหลือใจเต้นระทึกไปตามๆ กัน เห็นคุณปู่มาตั้งนานแล้ว และนี่เป็นครั้งแรกที่น้ำแข็งกดทำท่าเหมือนกับว่า พวกเด็กๆ จะได้รู้จักคุณปู่กันเสียที
หนูเขียดแสดงตัวตนทันที "เขียดไม่ไป กัว"
ไม่มีใครแก้คำผิดให้หนูเขียด หนูนาทำท่ากลัวไปอีกคน ส่วนประสิทธิ์ศักดิ์นั่งเฉยๆ ร้อนถึงน้องหมวยต้องเป็นคนยืนยันก่อนลงจากรถว่า "ต้องไป" ที่เหลืออีกสามคนจึงพยักหน้าให้กันเป็นทำนองว่า "ไปก็ไป"
คุณปู่แว่นตาโตนั่งอยู่ที่โต๊ะสนามจริงๆ ตามที่เด็กๆ คิด น้ำแข็งกดชี้ชวนให้เพื่อนๆ ดู รั้วบ้านของคุณปู่เป็นอิฐก่อ มีช่องโปร่งครึ่งบน และมีไม้เลื้อยพาดพัน หนูเขียดเอาหน้าไปโผล่ตรงช่องเดียวกับที่คุณปู่นั่ง แล้วก็จ้องมองคุณปู่อย่างนั้น หนูนา น้องหมวยเห็นเข้าก็เลยมายืนดูด้วย ส่วนน้ำแข็งกดเดินตรงไปที่ออด และประสิทธิ์ศักดิ์ยืนอยู่ห่างๆ
คุณปู่แว่นตาโตตื่นแต่เช้าเหมือนกันทุกวัน เขาไม่รู้แล้วว่าวันไหนเป็นวันเสาร์ วันไหนเป็นวันอาทิตย์ วันทุกวันแห่งการเกษียณอายุเป็นวันเดียวกันทั้งหมด เขาหยิบหนังสือพิมพ์รายวันฉบับภาษาอังกฤษติดมือออกมาด้วย ถ้วยกาแฟหนึ่งหนังสือพิมพ์หนึ่ง เขาใช้เวลานั่งอยู่ที่โต๊ะสนามนี้ได้นานหลายชั่วโมง
เช้าวันที่หน้าเบื่อหน่ายของเดือนที่แปดแห่งการเกษียณอายุ ผ่านมาถึงเหมือนทุกวัน และเขาก็ไม่นึกเลยว่า วันแห่งการเปลี่ยนแปลงอีกวันในชีวิตจะมาถึงอีกครั้งหนึ่ง อย่างง่ายๆ และชวนให้มหัศจรรย์ใจ
เขาเห็นลูกตาสามคู่นี้ผ่านไม้เลื้อยริมรั้ว นัยน์ตาที่เต็มไปด้วยแววอยากรู้อยากเห็นแต่ตื่นกลัวไปพร้อมกัน หัวใจของคุณปู่แว่นตาโตเต้นแรง นิ้วของน้ำแข็งกดยังไม่ทันจะกดลงบนออด คุณปู่แว่นตาโตก็หันมาทางเสียงคิกคักของเด็กๆ เสียก่อน
"โอ๋ยโอ๊ย"
เสียงหนูเขียดกับน้องหมวยร้องออกมาพร้อมกัน พร้อมกับที่นิ้วของน้ำแข็งกดแตะลงบนออด "ออด ออด"
คุณปู่แว่นตาโตลุกขึ้นแล้ว เด็กหญิงทั้งสามยืนตัวแข็งทื่ออยู่ตรงนั้น เด็กชายประสิทธิ์ศักดิ์หลบแววไปหลังเสาไฟฟ้าทันที
๒. คุณย่ากินขาด
คุณปู่มองมาที่เสียงร้องโอ๋ยโอ๊ยก่อน แล้วก็พูดเสียงดังว่า "มาทำอะไรกัน" แล้วคุณปู่ก็เดินไปทางประตูหน้าบ้านตรงที่น้ำแข็งกดยืนอยู่ เปิดประตูเล็กออกมา ถามน้ำแข็งกดว่า
"มีอะไรหรือ หนู"
น้ำแข็งกดยกมือไหว้คุณปู่ แล้วหันมากวักมือเรียกเพื่อนทั้งสี่
"มานี่ซิ" น้ำแข็งกดว่า น้องหมวย หนูนาและหนูเขียดเดินกันมาตามลำดับ ส่วนประสิทธิ์ศักดิ์ยังไม่ยอมออกจากที่ซ่อน ร้อนถึงน้องหมวยต้องตะโกนว่า "ปรา-สิด"
นั่นแหละ เขาจึงค่อยๆ เดินงุดๆ ออกมา
เด็กผู้หญิงสามคนยกมือไว้คุณปู่แทบจะพร้อมกัน ส่วนเด็กชายนั้นไหว้เป็นรายสุดท้ายและอยู่ในสภาพที่ไม่กล้าสบตาคุณปู่
"อยู่ที่ไหนกันนี่" คุณปู่ถามอีก
น้ำแข็งกดรีบบอกทันที "ท้ายซอยค่ะ" คุณปู่พยักพเยิด "อ้อ พวกท้ายซอย" แล้วหยุดไปอึดใจหนึ่งก่อนพูดต่อ "ซอยเดียวกันนี่ล่ะซี"
เด็กๆทุกคนพยักหน้า คุณปู่หัวเราะเห็นฟันซี่โต แล้วว่า "เอ้า เข้ามา" ว่าแล้วคุณปู่ก็เปิดประตูกว้างขวาง ให้เด็กๆ เข้าไปทีละคน พอถึงเด็กชายคุณปู่ก็เอามือจับหัวอย่างเอ็นดู น้องหมวยซึ่งบังเอิญหันหลังมาเห็นพอดีก็ขมวดคิ้วนิดหนึ่ง เธอรู้สึกว่าคุณปู่ชอบประสิทธิ์ศักดิ์กว่าใครเสียแล้ว
คุณปู่พาเด็กๆ ไปที่เก้าอี้ ชวนให้นั่ง แต่ดูเหมือนว่าเก้าอี้ไม่พอ จึงนั่งกันสองคนต่อหนึ่งเก้าอี้ ยกเว้นน้ำแข็งกดได้นั่งคนเดียว คุณปู่มองดูเด็กๆ แล้วก็อดไม่ได้ที่จะยิ้ม
"ชื่ออะไรกันบ้างนี่" คุณปู่ถาม ดูท่าทางกระตือรือร้นที่จะรู้จัก เด็กๆ ก็เลยแย่งกันแนะนำตัว แต่พอบอกชื่อจริงไป คุณปู่ก็ส่ายหน้าแล้วว่า "เด็กรุ่นภาษาบาลีสันสกฤตกำลังเป็นที่นิยม" แล้วเขาก็ขอให้ทุกคนบอก ชื่อเล่น แต่ละคนบอกด้วยน้ำเสียงแจ่มใส ยกเว้นประสิทธิ์ศักดิ์คนเดียวที่ทำหน้าผะอืดพะอมเหมือนจะร้องไห้
"ไม่มี"
เขาบอกคุณปู่ด้วยน้ำเสียงแผ่วเบา คุณปู่ฟังผิดเป็น "หมี่" ก็เลยถามกลับว่า "เส้นหมี่เรอะ" เด็กผู้หญิงหัวเราะกันครืน เขาเลยหุบปากเงียบร้อนถึงน้องหมวยต้องเป็นคนชี้แจงเสียงดังฟังชัดว่า "เขาไม่มี ชื่อเล่น ค่ะ คุณปู่เขาชื่อปรา-สิด" คุณปู่ก็เลยร้อง "อ้อ" ประสิทธิ์ศักดิ์ก้มหน้างุดด้วยความอับอาย คุณปู่มองเห็น จึงเอ่ยขึ้นว่า
"ปู่ก็ไม่มี ชื่อเล่น ปู่ชื่อเจริญจิตต์"
นั่นแหละ ประสิทธิ์ศักดิ์จึงยิ้มออก แต่น้องหมวยกลับหันมามองหน้าคุณปู่ แล้วสอดเสียงใสแจ๋วว่า "มี"
คุณปู่ทำหน้าฉงน
น้องหมวยเฉลยว่า "เราเรียกว่า คุณปู่แว่นตาโต"
พูดออกไปแล้ว เด็กๆ จึงรู้สึกถึงบรรยากาศที่เงียบไปในบัดดล หนูเขียดทำหน้าเหมือนจะร้องไห้ ในขณะที่หนูนาทำตากลมกลอกไปมา น้ำแข็งกดขมวดคิ้วคิดหนักว่าจะแก้ปัญหาที่เกิดขึ้นอย่างไร ก็พอดีคุณปู่หัวเราะขึ้นเสียก่อน
"ฮ่า ฮ่า ฮ่า"
เสียงคุณปู่ดังก้องไปไกล จนคุณย่านิจที่อยู่ในบ้านต้องโผล่หน้ามาดูเพราะไม่ได้ยินเสียงคุณปู่แจ่มใสแบบนี้มานานหลายเดือนแล้วนับแต่เกษียณอายุ
เด็กๆ เห็นคุณปู่หัวเราะจึงหัวเราะตาม พอหยุดหัวเราะคุณปู่ก็ถามขึ้นว่า "มีอะไรหรือ ถึงได้มาหาปู่"
เด็กทุกคนหันไปมองน้ำแข็งกดเป็นตาเดียว น้ำแข็งกดมองไปที่หน้าต่างบ้านคุณปู่ แล้วจึงถามขึ้นอย่างกล้าหาญ
"บ้านคุณปู่เป็นบ้านแบบเยอรมันหรือเปล่า"
คุณปู่มองตามสายตาของน้ำแข็งกด แล้วถามว่า "ใครบอกหนูล่ะ"
น้ำแข็งกดยิ้มเห็นฟันซี่โตแต่น่ารัก "ใครๆ เขาก็ว่ากันอย่างนี้แหละค่ะ"
คุณปู่อมยิ้ม "แล้วเราเชื่อไหมล่ะ"
เด็กๆ ทำหน้างงกับคำถาม ทุกคนคิดว่าจะมาฟังคำตอบ พอคุณปู่ถามกลับก็เลยทำหน้างงไปตามๆ กัน ไม่มีใครตอบแม้แต่น้ำแข็งกด
"เชื่อไหม" คุณปู่ถามอีก
คราวนี้น้ำแข็งกดตอบอย่างมั่นใจ "เชื่อ"
คุณปู่หัวเราะ ถามอีกว่า "เพราะอะไร"
เด็กทุกคนก้มหน้า ทุกคนเชื่อเหมือนกัน แต่นึกไม่ออกว่าจะตอบว่าอย่างไร น้ำแข็งกดเป็นคนกล้าหาญอีกตามเคย
"เพราะพ่อกับแม่บอกนี่คะ"
"แล้วคุณพ่อคุณแม่หนูเอามาจากไหน" คุณปู่ถามอีก
คราวนี้น้ำแข็งกดคิดว่าคุณปู่น่าจะถามคุณพ่อคุณแม่มากกว่า แต่เธอก็ไม่ได้ตอบไปอย่างนั้น ชะรอยคุณปู่คงจะรู้ว่าทำให้เด็กๆ อึดอัดใจเกินไปจึงต่อเสียเองว่า "ปู่เองก็ยังไม่รู้เลยว่ามันเป็นแบบเยอรมันจริงๆ หรือเปล่า"
เด็กๆ ทำหน้างงๆ ถ้าคุณปู่เองก็ไม่รู้ แล้วใครจะรู้
"ปู่ออกแบบเอง" คุณปู่ว่า "อาจจะเป็นแบบเยอรมันหน่อยๆ ผสมไทยนิดๆ แล้วก็มีแบบอื่นๆ อีก สุดแล้วแต่ว่าปู่จะนึกขึ้นได้ ตอนที่ปู่ออกแบบเด็กๆ รู้มั้ย..."
คุณปู่พูดแล้วก็มองหน้าไปทั่วๆ แบบคุณครูกำลังสอนหนังสือ หนูนากับหนูเขียดหลบตาวูบ ในขณะที่ประสิทธิ์ศักดิ์ยังไม่ได้เงยหน้าขึ้นเลย มีแต่น้องหมวยกับน้ำแข็งกด เท่านั้น ที่นั่งจ้องตาคุณปู่เป๋ง "...ปู่ก็ยังไม่รู้เลยว่าตรงไหนมาจากไทยหรือจากเยอรมัน มันคงผสมผสานกันออกมา แต่ปู่แยกมันออกมาไม่ได้หรอกนะว่า ตรงนี้เป็นไทย ตรงนั้นเป็นเยอรมัน ปู่ว่าอิทธิพลตะวันตกเปรียบดังแม่น้ำใหญ่ที่ไหลเชี่ยว ปู่ว่าปู่กำลังสร้างคลองเล็กๆ เพื่อลดความแรงของกระแสธารนั้น..."
เด็กๆ ทำหน้างงเสียยิ่งกว่างง คุณปู่เห็นตาของเด็ก แล้วก็หัวเราะออกมาดังลั่น
"ขอโทษ นี่ปู่พูดอะไรออกไปนี่"
แต่ถึงคุณปู่จะขอโทษแล้ว เด็กๆ ก็ยังทำหน้างงอยู่ ระฆังช่วยคุณปู่เอาไว้ทันเมื่อคุณย่านิจเดินออกมาจากในบ้าน
"อุ๊ยตาย...ใครเอ่ย"
เสียงคุณย่าทักทายอย่างอารมณ์ดี ทำให้ใบหน้าของเด็กๆ มีสีสันขึ้นทันที น้องหมวยรับแนะนำตัวเป็นคนแรก หนูนากับหนูเขียดยิ้มจนแก้มป่องก่อนแย่งกันตอบชื่อตนเอง น้ำแข็งกดทำตัวสมกับเป็นคนโตที่สุดโดยการอธิบายว่า "หนูชื่อ น้ำแข็งกด ชื่อจริงๆ ชื่อ มรกต แปลว่าอัญมณีสีเขียว" ส่วนประสิทธิ์ศักดิ์นั้นยิ้มเป็นครั้งแรกก่อนตอบว่า
"ประสิทธิ์ศักดิ์ครับ เพื่อนๆ เรียกปรา-สิด"
คุณย่านิจร้องว่า โอ้โฮ ชื่อเพราะกันทุกคนเลย แล้วก็บอกเด็กๆ ว่า "อย่าเพิ่งกลับบ้านนะ กลางวันนี้ย่าจะเลี้ยงผัดไท มา...มาโทรศัพท์ไปบอกคุณพ่อคุณแม่ได้"
คุณย่านิจมีโทรศัพท์เคลื่อนที่อยู่ในมือด้วย เด็กๆ วิ่งไปรุมแย่งกันบอกเบอร์โทรศัพท์เสียงขรม คนที่ไม่ยอมบอกอย่างประสิทธิ์ศักดิ์หรือบอกผิดอย่างหนูเขียด น้ำแข็งกดก็จัดการให้เสร็จเรียบร้อย ทุกคนได้รับคำสั่งเดียวกันหมดว่า "ห้ามซน"
บรรยากาศที่ดูเป็นจริงเป็นจังผ่อนคลายไปในบัดดล คุณปู่เอนตัวพิงพนักเก้าอี้แล้วบ่นพึมพำอยู่คนเดียวว่า
"คุณย่ากินขาด"
๓. ห้องหนังสือคุณปู่
คุณย่านิจทำก๋วยเตี๋ยวผัดไทยอร่อยมาก แม้แต่น้ำแข็งกดซึ่งสนใจเรื่องการกินน้อยที่สุดในชีวิตก็ยังขอเพิ่ม คนอื่นๆ นั้นขอเพิ่มอยู่แล้ว ส่วนประสิทธิ์ศักดิ์นั้นเรียกว่ากินเกินกว่าคนอื่นไปอีกครึ่งชาม
"หนูเรียนโรงเรียนอะไรกันนี่" คุณปู่ถามขึ้น
พอตอบชื่อโรงเรียนไป เท่านั้น คุณปู่ก็หัวเราะหึๆ
"โรงเรียนเดียวกันเลย" คุณปู่ว่า
น้องหมวยถามขึ้นทันควัน "โรงเรียนเดียวกับใคร"
"กับปู่น่ะสิ" คุณปู่ว่า หันไปมองหน้าคุณย่านิจแล้วว่า "คุณย่าด้วย" คุณย่าหัวเราะ คุณปู่หันไปพยักพเยิดกับคุณย่าว่า "พวกเลือดกรุ๊ปเดียวกัน"
มีหรือน้องหมวยจะปล่อยให้เรื่องนี้ผ่านไปง่ายๆ
"กรุ๊ปอะไรคะ คุณปู่ขา"
"กรุ๊ปบี" คุณปู่ว่าแล้วก็หัวเราะกับคุณย่าอีก ไม่รู้ขำอะไรกันนักหนา
"ใครชอบอ่านหนังสือบ้าง...ยกมือ" คุณปู่ถามเด็กๆ สบตากันแต่ไม่มีใครตอบคุณปู่ ในที่สุดน้ำแข็งกดก็แก้สถานการณ์อย่างชาญฉลาดโดยย้อนคุณปู่ว่า
"หนังสืออะไรเล่าคะ"
คุณปู่ร้องอุบ๊ะใส่หน้าน้ำแข็งกดก่อนตอบว่า "หนังสืออะไรก็ได้"
คราวนี้เด็กๆ ยกมือขึ้นพร้อมกัน และมีเสียงตอบสวนขึ้นมาทันที "หนังสือการ์ตูน"
คุณปู่ร้อง "อ้าว" แล้วก็นั่งหงายไปข้างหลังอย่างแรงจนหนูเขียดกลับคุณปู่จะหงายท้องลงไปจึงหลับตาปี๋
"ก็ดี อ่านหนังสือ...เอ้อ...การ์ตูนก็ดี แต่คนเราต้องอ่านหนังสืออื่นด้วย"
น้ำแข็งกดผู้แก่แดดทำท่าพยักพเยิด แต่แล้วน้องหมวยก็เป็นฝ่ายถามอีกจนได้ "งั้นคุณปู่ก็ต้องอ่านหนังสือการ์ตูนด้วย"
คุณปู่เงียบไปอึดใจหนึ่งจึงตอบ "ใช่สิ" เด็กๆ ทำท่าจะถามคำถามเกี่ยวกับหนังสือการ์ตูนที่คุณปู่อ่าน แต่คุณปู่ตัดบทขึ้นว่า "เดี๋ยวปู่จะพาพวกเราไปดูห้องสมุดบ้านนี้"
"ห้องสมุด" น้องหมวยมีปัญหาอีก "งั้นบ้านคุณปู่ก็เป็นโรงเรียนน่ะสิ"
คุณปู่หัวเราะ "ไม่ใช่หรอก บ้านไหนที่มีคนรักหนังสือก็มีห้องสมุดได้"
คุณปู่แว่นตาโตลุกขึ้นจากเก้าอี้ที่นั่ง หันไปกระซิบบอกคุณย่านิจว่า "ต้องปลูกฝังให้พวกเลือดกรุ๊ปบีด้วยกันรักการอ่านหน่อย" แล้วก็ออกเดินนำหน้าเด็กๆ จากห้องกินข้าวไปห้องสมุดด้วยท่าทางกระฉับกระเฉงโดยมีเด็กๆ เดินตามเป็นแถว
ห้องสมุดของคุณปู่อยู่ชั้นล่างทางด้านขวาของตัวบ้าน เป็นห้องที่เด็กตื่นใจมากเพราะมีตู้หนังสือสูงขึ้นไปแทบติดเพดาน ในตู้หนังสือก็ล้วนเต็มไปด้วยหนังสือเล่มโตๆ เด็กทั้งห้าเดินเข้าไปในห้องแล้วรู้สึกว่าเหลือตัวเล็กนิดเดียว
"เขียดกัวๆ" หนูเขียดหันไปกระซิบบอกหนูนา ประสิทธิ์ศักดิ์ทำตัวงอเดินตามหลังมาอีกทีหนึ่ง คนที่ร่าเริงที่สุดเห็นจะเป็นน้ำแข็งกดที่เรียนชั้นประถมสี่แล้ว ดูจะทรงภูมิกว่าใครเพื่อน ส่วนน้องหมวยนั้นเดินเร็วปรู๊ดปร๊าดจนเลยหน้าคุณปู่ไป สักพักก็วิ่งกลับมาถามคุณปู่ว่า
"คุณปู่ขา...คุณปู่มีเรื่องโนอาห์หรือเปล่า"
น้องหมวยกำลังติดในเรื่องนี้เพราะคุณครูเพิ่งเล่าให้ฟังในห้องเรียน
คุณปู่ทำท่าคิดอยู่พักหนึ่งแล้วว่า "ปู่ว่าปู่เคยมีนะ แต่ไม่รู้อยู่ตรงไหน"
"ว้า" น้องหมวยร้องแบบแล้วก็มีอาการติดคอขึ้นมาโดยกระทันหัน ส่วนคุณย่านิจที่เดินตามหลังมาหัวเราะจนน้ำตาไหล
คุณปู่พาเด็กๆ ไปยืนอยู่ตรงหน้าตู้หนังสือตู้หนึ่งแล้วถามว่า "ใครรู้จักวรรณคดีบ้าง"
เด็กๆ ยืนทำตาโต หนูนาซึ่งตากลมอยู่แล้วก็เลยดูกลมขึ้นไปอีก ส่วนหนูเขียดเริ่มเบื่อและอยากกลับบ้าน มีแต่น้องหมวยที่ยังปั้นจิ้มปั้นเจ๋อยืนอยู่หน้าสุดด้วยท่าที่พร้อมจะตอบทุกคำถาม โดยมีน้ำแข็งกดเป็นหัวหอกทะลวงฟัน
"วันอะไรคะ"
น้องหมวยถามเสียงดัง คุณปู่เกาหัวแกรกๆ จนเด็กๆ เห็นว่า ผมที่มีน้อยอยู่แล้วน่าจะร่วงลงหมดเสียแน่แท้ คุณย่านิจหัวเราะ แล้วส่งเสียงตามมาว่า
"ย่าขอตัวก่อนนะเด็กๆ คุยกับคุณปู่ไปก่อน"
"วรรณคดี" เสียงของคุณปู่ (ยามไม่มีคุณย่า) ดูทอดอาลัยตายยากไปในฉับพลัน
น้ำแข็งกดผู้รู้ทำท่าจะอธิบาย แต่คงต้องเรียบเรียงคำก่อน ผลปรากฏว่าถูกน้องหมวยตัดหน้าไปตามระเบียบ
"คุณครูสอนว่า สัปดาห์หนึ่งมีเจ็ดวันนี่คะ แล้ววัน-นะ-คะ-ดี อะไรของคุณปู่นี่มันวันไหนล่ะคะ"
คราวนี้คุณปู่ยิ่งหน้าบูดไปใหญ่
"นี่มันเป็นหนังสือ ไม่ใช่วัน"
เสียงของคุณปู่แข็งกร้าวแบบโกรธ หนูเขียดอ่านสีหน้าคุณปู่ออกในนาทีนั้น เธอร้องไห้ขึ้นมาทันที "แง แง แง แง" หนูนาจึงเริ่มตาแดงๆ ตามด้วย ส่วนประสิทธิ์ศักดิ์ปรู๊ดหายไปแอบอยู่หลังโต๊ะกลางห้อง น้ำแข็งกดยืนอ้าปากค้าง คำอธิบายเรื่องวรรณคดีหายไปอยู่ในคอ ส่วนน้องหมวยยืนจ้องหน้าคุณปู่เขม็ง
"แล้วทำไมคุณปู่ต้องทำเสียงดุด้วย"
น้องหมวยถาม คุณปู่งง เพราะประโยคแบบนี้ไม่เคยมีนักศึกษาในมหาวิทยาลัยคนไหนเคยใช้กับคุณปู่มาก่อน คุณย่านิจวิ่งเข้ามาตามเสียงร้องไห้ของหนูเขียด
"โดนอะไรๆ"
หนูเขียดโผเข้ากอดคุณย่า "เขียด-จา-กับ-บ้าน"
แม้สถานการณ์หน้าสิ่วหน้าขวานอย่างนั้น น้ำแข็งกดก็ยังมีแก่ใจแก้คำผิด "กลับ ไม่ใช่กับ" และนั่นกลายเป็นประโยคที่ทำให้บรรยากาศเปลี่ยนไป คุณปู่ซึ่งหน้างอไปแล้วหันกลับมามองน้ำแข็งกดทันที แล้วร้องขึ้นว่า
"ยายคนนี้ไม่เลว"
น้ำแข็งกดยิ้มแป้น แต่แล้วก็หุบยิ้มแทบไม่ทันเมื่อน้องหมวยผู้มีความรับผิดชอบต่อกลุ่มสูงร้องขึ้นว่า
"ไม่เลวยังไง คุณปู่ พูดให้ดีๆ นะ"
คุณย่านิจซึ่งกำลังโอ๋หนูเขียดอยู่หัวเราะออกมาพรืดใหญ่ ทำให้เด็กๆ ทุกคนพลอยยิ้มไปด้วย ประสิทธิ์ศักดิ์ตัดสินใจออกจากที่แอบในทันทีที่เห็นคุณย่านิจเดินเข้ามา
คุณปู่เดินเข้าไปหาคุณย่านิจแล้วว่า "ผมเห็นทีจะแย่"
คุณย่านิจเงยหน้าขึ้นยิ้มแล้วตอบว่า "นี่เด็กประถมนะคะ คุณ"
แต่คุณปู่ไม่ฟังเดินตึงๆ ออกจากห้องไป
คุณย่านิจเอาร่มคันใหญ่ออกมากางสองคัน คันหนึ่งให้น้ำแข็งกดถือเดินไปกับน้องหมวยและประสิทธิ์ศักดิ์ ส่วนคุณย่านิจเองเอาเด็กสองคนที่เหลือมาอยู่ในร่มด้วย แล้วร่มสองคันซึ่งมีผู้ใหญ่หนึ่งเด็กห้าก็ค่อยๆ คล้อยเคลื่อนไปตามถนนในซอย ช้าๆ เหมือนตะวันที่กำลังเคลื่อนที่ไป
คุณย่านิจส่งเด็กเข้าบ้านที่ละคนๆ จนกระทั่งครบแล้วจึงเดินกลับบ้าน ขากลับคุณย่าต้องถือร่มคันใหญ่สองคัน พอถึงบ้านคุณปู่ออกมายืนรอรับอยู่นัยน์ตาที่อยู่หลังแว่นตาโตนั้นมีลักษณะครุ่นคิด (พินิจนึก)
"ผมแย่แล้วนะคุณ สื่อสารกับเด็กไม่รู้เรื่อง" คุณปู่ว่า "เสียแรงที่อุตส่าห์เขียนหนังสือชื่อทฤษฏีเบื้องต้นแห่งวรรณคดี"
คุณย่าหัวเราะขำคุณปู่ "ไม่เป็นไรหรอก ก็คุณเป็นอาจารย์มหาวิทยาลัยนี่นา"
"ไม่ได้" คุณปู่ร้อง "ผมยอมไม่ได้"
๔. แผนการคุณปู่
นับแต่วันที่ได้ปะทะกับเด็กๆ ในห้องสมุดแล้ว คุณปู่ก็มีอาการที่เรียกเองว่า "ครุ่นคิดพินิจนึก" อยู่ทุกวัน คุณย่านิจเดินเข้าไปใกล้ทีไรคุณปู่ก็จะเล่าแผนการให้ฟังทุกครั้ง "เราจับเด็กๆ มาฟังการอ่านวรรณคดีบ้านเราทุกวันดีกว่า" คุณปู่ว่า
คุณย่านิจหัวเราะ "เด็กที่ไหนจะฟัง"
"งั้นเราซื้อหนังสือวรรณคดีไปให้พ่อแม่เขาอ่านให้ฟัง" คุณปู่ว่า
คุณย่านิจหัวเราะอีก "พ่อแม่คู่ไหนจะมีเวลา ฉันเห็นเขาทำงานกันแทบไม่เงยหน้าเงยตาอยู่แล้ว นี่มันยุคแข่งขันกันตัวใครตัวมันนะคุณ"
"เออจริง" คุณปู่ว่า "ไอ้เรามันเกษียณอายุแล้วนะ เลยรู้สึกว่าทุกวันมันว่างไปหมด
คุณย่านิจหัวเราะ เดินออกจากห้องไป คุณปู่เข้าสู่ภาวะการ "แล้วก็คิดแผนการใหม่ได้เรื่อยๆ จนคุณย่านิจรู้สึกว่า การไม่รู้จักวรรณคดีของเด็กๆ ได้ส่งผลในทางบวกอย่างมากมาย เพราะผ่านไปแค่สองสัปดาห์ คุณปู่ก็ใช้หัวคิดไปราวกับสอนเด็กมหาวิทยาลัยเป็นปี
ในที่สุด วันหนึ่งคุณปู่ก็บอกกับคุณย่านิจว่า "เรามาสอนเด็กประถมอ่านหนังสือกันเถอะ"
คุณย่านิจทำตาโต อะไรที่คุณปู่เสนอมาใหม่ๆ คุณย่านิจชอบเสมอเพราะมันทำให้ทั้งคุณย่าและคุณปู่ได้ทำอะไรเสียบ้าง หลังจากที่ได้นั่งๆ นอนๆ อยู่กับการเกษียณอายุมาเกือบปี "ผมยังมีไฟอยู่นะ" คุณปู่ว่า
คุณย่านิจหัวเราะ "จะทำอะไรก็ว่ามา"
"ผมจะตั้งโรงเรียนพิเศษ"
"หา" คุณย่านิจร้องด้วยความตกใจ คราวนี้ตกใจจริงจัง เพราะการตั้งโรงเรียนพิเศษนี่ไม่ใช่เรื่องเล็กๆ แค่การมีไฟอยู่ของคนเกษียณอายุคู่หนึ่งเสียแล้ว "ขนาดนั้นเลยหรือคุณ"
"ใช่" คุณปู่ฝันหวานทันที "เราจะสอนเด็กๆ อ่านหนังสือ สอนเฉพาะวันหยุดเสาร์-อาทิตย์ เริ่มจากเล่มที่เด็กๆ ชอบ ค่อยๆ อ่านด้วยกัน ทำความเข้าใจไปด้วยกัน เขาก็จะโตขึ้นอย่างเด็กๆ ที่รู้เรื่องวรรณคดี มีพื้นฐานแห่งการเข้าใจชีวิตพอสมควร"
คุณย่านิจหัวเราะ "แล้วคุณจะใช้ภาษาแบบนี้ตอนสอนเด็กมั้ย"
"แบบไหน" คุณปู่งง
"พื้นฐานการเข้าใจชีวิต อะไรทำนองนี้น่ะ" คุณย่านิจว่า
"มันยากตรงไหนล่ะ" คุณปู่ถาม "ผมก็พูดธรรมดาๆ ของผมนี่แหละ"
คุณย่านิจหัวเราะ "แต่มันไม่ธรรมดาสำหรับคนอื่นนะ...คุณ"
ยังไม่ทันที่คุณย่านิจจะสรุปออกมาว่าเห็นด้วย คุณปู่ก็เกิดคิดออกมาได้อีก เพราะลูกชายคนที่เป็นนักไวโอลินระดับนานาชาติโทรศัพท์กลับมาหาแม่เขากำลังอยู่ระหว่างการเปิดการแสดงสดในต่างประเทศ
"เออนี่คุณ...เราไม่ควรจะสอนแค่อ่านหนังสือ เราควรจะสอนเขาฟังดนตรีด้วย"
คุณย่านิจหัวเราะ แล้วแกล้งเสริมว่า "เอ...อย่างนั้นก็สอนให้เขาดูโอเปร่าแล้วก็ดูภาพเขียนด้วยดีไหม"
คุณปู่ดีดมือเสียงดังเปาะ "นั่นปะไร ผมรู้แล้วว่าผมแต่งงานถูกคนแล้ว คุณรู้ดีเสมอว่าผมคิดอะไรอยู่"
คุณย่านิจปล่อยก๊ากออกมาทันที "ฉันพูดเล่นหรอกนะ"
"แต่มันคือความจริง" คุณปู่ยืดอกด้วยความภาคภูมิ "ผมจะขยายโครงการนี้ออกไปและทดลองกับเด็กพวกนี้เป็นพวกแรก จากนั้นผมจะเสนอโครงการนี้ให้สถาบันการศึกษาที่เขาสนใจเรื่องการเสพศิลปะของเยาวชน"
นัยน์ตาของคุณปู่เป็นประกายแวววาว อารมณ์เบิกบานในชีวิตที่หดหายไปบ้างหลังจากเกษียณอายุดูจะหวนคืนกลับมาอีกครั้งจนแทบจะเกินสมบูรณ์ ไม่มีอะไรที่คุณย่านิจปรารถนาไปกว่านี้อีกแล้ว เธอบอกกับสามีว่า
"เอาละๆ ถ้าคุณทำโครงการจริง ฉันขออาสาเป็นฝ่ายเสบียง ผัดไทยเลี้ยงเด็กๆ ทุกอาทิตย์เลย ดีไหม"
คุณปู่พยักหน้าด้วยความชื่นมื่น แต่แล้วก็นึกขึ้นได้รีบบอกว่า "อย่างอื่นก็ได้นะคุณ เดี๋ยวเด็กมันจะเบื่อ"
คุณย่านิจหัวเราะ โธ่เอ๋ย นี่เขานึกว่าเธอจะทำแต่ผัดไทยจริงๆ หรือ
คุณปู่ยกร่างโครงการขึ้นมาและเรียกมันว่า "โครงการศิลปะเป็นพลังชีวิตสำหรับเยาวชน" แต่ถูกคุณย่านิจประท้วง
"ชื่อยากไป แล้วเด็กๆ ก็ไม่น่าจะใช้คำว่าเยาวชนนะ น่าจะใช้เด็กๆ"
คุณปู่ทำหน้าไม่พอใจเล็กน้อย แต่ในที่สุดก็เปลี่ยนเป็นโครงการศิลปะเป็นพลังชีวิตสำหรับเด็กและเยาวชน
"ต้องมีเยาวชนด้วย เพราะโครงการเราอาจขยายได้"
คุณย่านิจไม่ว่าอะไร เพราะคุณปู่ไม่เคยคิดอะไรเล็กๆ อยู่แล้ว ในสมัยที่คุณปู่ยังสอนหนังสืออยู่ในมหาวิทยาลัย คุณปู่ก็เคยทำงานวิจัยเลื่องชื่อหลายโครงการ
คุณย่านิจช่วยคุณปู่จัดการเรื่องโครงการโดยการนำเอาโครงการของคุณปู่ที่ถ่ายเอกสารแล้วเรียบร้อยไปฝากไว้ให้ที่บ้านของเด็กๆ แล้วคุณย่านิจก็โทรศัพท์ไปคุย เวลาโทรศัพท์คุณย่านิจจะไม่ให้คุณปู่ได้ยิน เพราะบางประโยคเป็นที่แสลงใจคุณปู่นัก เช่นว่า "หลังเกษียณอายุแล้วคุณเจริญจิตต์เห็นว่าว่างๆ ก็อยากจะช่วยให้เด็กๆ อ่านหนังสือเป็นน่ะค่ะ"
บางบ้านก็ตอบมาให้เป็นที่น่าเจ็บใจว่า "ไม่เป็นไรหรอกค่ะ เขาอ่านเป็นแล้วค่ะ ตอนนี้เขาเข้าโรงเรียนแล้วนะคะ"
หรือบางบ้านก็ตอบว่า "คิดสตางค์เท่าไหร่ล่ะ"
พอบอกว่า "ไม่คิดสตางค์นะคะ เราทำเพราะเราชอบเด็กๆ ลูกคุณและเพื่อนๆ น่ารักจริงๆ" ก็มีเสียงอุทานมาว่า "ไม่คิดตังค์จริงหรือ แล้วคุณทำไปทำไมล่ะ" คุณย่านิจ ได้แต่ถอนหายใจ ไม่กล้าบอกแม้สักนิดว่า นี่เป็นโครงการทดลองทางการเสพศิลปะ โครงการทำท่าจะล้มเหลว แต่แล้ววันหนึ่งเด็กหญิงน้ำแข็งกดก็โทรศัพท์มาหาคุณย่านิจ เธอขึ้นต้นด้วยประโยคว่า
"คุณย่านิจขา ขอน้ำแข็งกดพูดกับคุณปู่หน่อย น้ำแข็งกดมีเรื่องส่วนตัวจะถาม"
พอคุณปู่มารับโทรศัพท์ เธอก็บอกว่า "คุณปู่ขา คุณปู่บอกได้ไหมคะว่าม่านหน้าต่างลูกไม้กับม่านหน้าต่างลายการ์ตูน ลายไหนสวยกว่ากัน"
คุณปู่งง "ทำไมหรือ"
"ก็ยายน้องหมวยน่ะสิ เขาว่าม่านหน้าต่างบ้านคุณปู่ไม่สวย เขาว่าน่าจะเป็นลายการ์ตูน คุณปู่ว่าลายไหนสวยล่ะ"
พอคุณปู่ฟังออกว่าน้ำแข็งกดกำลังจะถามอะไร เท่านั้น คุณปู่ก็เรียกคุณย่านิจเสียงดังลั่น "คุณๆ มาฟังนี่" แล้วคุณปู่ก็กดโทรศัพท์ให้เป็นเสียงดังทั้งห้อง คุณย่านิจมายืนฟังตอนที่น้ำแข็งกดกำลังอธิบายเรื่องความชอบม่านหน้าต่างคนละแบบอีกครั้ง
"อัตวิสัยๆ" คุณปู่ร้อง
น้ำแข็งกดร้อง "คุณปู่ว่าอะไรนะค้า"
คุณปู่หันมาพยักพเยิดกับคุณย่า
"พวกหนูต้องมาบ้านปู่อีกแล้วละ"
วางหูโทรศัพท์ไปแล้ว คุณปู่ก็หัวเราะดังฮ่า ฮ่า ฮ่า พร้อมกับหันมาบอกคุณย่านิจว่า "อาทิตย์นี้คุณได้ทำผัดไทยอีกแล้ว"
๕. อาบแสงจากฟ้า
เด็กๆ ชักแถวกันมาบ้านคุณปู่แว่นตาโตแต่เช้า เพราะว่าน้ำแข็งกดบอกทุกคนว่า คุณปู่มี "อะไรใสๆ" จะให้ดู
"อะไรใสๆ ล่ะ พี่น้ำแข็งกด" น้องหมวยผู้ไม่ยอมให้เรื่องที่สงสัยลอดผ่านไปได้
น้ำแข็งกดขมวดคิ้วเล็กน้อยแล้วว่า "ไม่รู้เหมือนกัน แต่ว่าเราเล่าเรื่องม่านให้คุณปู่ฟัง เรื่องม่านลูกไม้กับม่านลายการ์ตูนน่ะ"
น้องหมวยได้ยินเข้าก็หันไปทางอื่นทันที เพราะเรื่องนี้เป็นแผลในใจมาโดยตลอด
คุณปู่เดินมาเปิดประตูเอง หนูเขียดเป็นเป้าหมายที่คุณปู่จะแสดงความเอ็นดู แต่แม่ตัวน้อยยังจำได้ไม่ลืมถึงเสียงอันดังของคุณปู่คราวที่แล้วจึงหลบวูบเข้าหลังหนูนา คุณปู่จึงต้องแก้เก้อโดยการจับหัวประสิทธิ์ศักดิ์อีกแล้วน้องหมวยเห็นภาพนี้เป็นครั้งที่สอง เธอเม้มริมฝีปาก รู้สึกว่าคุณปู่ชอบประสิทธิ์ศักดิ์กว่าทุกคนเป็นแน่แท้แล้ว
คุณปู่พาเด็กๆ ไปนั่งเก้าอี้สนามอีกตามเคย แดดยามสายลอดผ่านต้นมะม่วงลงมาตกบนโต๊ะเป็นช่องๆ ลมอ่อนยามเช้าโบกโบย คุณปู่แว่นตาโตเงยหน้าขึ้นมองท้องฟ้า แล้วหันมาบอกเด็กๆ ว่า
"หนู ฟังอะไรนี่นะ ปู่จะท่องบทกวีให้ฟัง"
เด็กๆ หันมาดูคุณปู่กันเป็นตาเดียว
"ฉันอาบแสง ที่มาจากฟากฟ้า"
เด็กๆ ทำหน้าเหมือนเห็นสิ่งประหลาดมหัศจรรย์ น้ำแข็งกดหน้าปั้นยาก คิ้วขมวด หนูนาอ้าปากค้างนิดๆ หนูเขียดอ้าปากหวอไปเลย ในขณะที่น้องหมวยส่ายหน้าไปมา มีประสิทธิ์ศักดิ์คนเดียว เท่านั้น ที่มีปฏิกิริยาไปในทางบวกมากกว่าใคร เพราะเขาแหงนขึ้นดูท้องฟ้า นัยน์ตาเป็นประกาย
"เป็นไง" คุณปู่ว่า แล้วก็ทวนอีกครั้ง "ฉันอาบแสง ที่มาจากฟากฟ้า"
เด็กๆ ฟังครั้งที่สองก็ยังไม่เปลี่ยนท่า คุณปู่ขยับจะทวนใหม่ น้องหมวยก็สวนขึ้นเสียก่อนว่า "อะไรน่ะ คุณปู่อ่านอะไร"
"อ้าว" คุณปู่ตอบแกมหัวเราะ "นี่แหละบทกวีของกวีเอกชาว อิตาลี ในศตวรรษที่ ๒๐ นี่แหละ ชื่อจูเซปเป อุงกาเรตติ"
หน้าของเด็กๆ ทุกคนยุ่งยากไปกว่าเดิมอีกสิบเท่า ยกเว้นประสิทธิ์ศักดิ์ที่ดูจะยิ้มมากขึ้นไปอีก ดูเหมือนว่า คุณปู่จะพอใจมากที่เด็กๆ มีปฏิกิริยาเช่นนั้น
"ชื่ออะไรนะคะ คุณปู่" น้องหมวยแสดงปฏิกิริยาซ้ำซ้อนโดยการถามกลับเสียงดัง
"จูเซปเป อุงกาเรตติ"
"ฟังไม่รู้เรื่อง" น้องหมวยตัดสินฉับพลัน
เสียงคุณปู่ตบมือดังลั่น "กล้าหาญ กล้าหาญมาก"
"รู้..." ประสิทธิ์ศักดิ์ส่งเสียงคัดค้านเป็นครั้งแรก เพื่อนๆ หันไปมองอย่างแปลกใจ
"เออดี..." คุณปู่หันมาทางประสิทธิ์ศักดิ์ทันที ยิ่งทำให้น้องหมวยแค้นใจนัก "ว่าไปๆ"
"ปรา-สิดชอบ"
นั่นเป็นคำตอบที่ทำให้คุณปู่ตบมือเสียงดันสนั่น "ดีๆ" คุณปู่ว่าประสิทธิ์ศักดิ์ก็ยิ่งมีกำลังใจ หน้าที่เคยก้มงุดจึงมองไปที่คุณปู่อย่างยึดเอาไว้เป็นพวกอย่างเต็มที่
"ชื่อยังกับข้าวเกรียบกุ้ง" น้องหมวยบ่น
คุณปู่เอะใจจึงถามกลับ "ตรงไหนๆ ตรงไหนยังกับข้าวเกรียบกุ้ง ฉันอาบแสง ที่มาจากฟากฟ้านี่นะ"
"แหม" คราวนี้น้องหมวยลากเสียงยาว ความน้อยใจที่ประสิทธิ์ศักดิ์ดูเป็นที่รักเริ่มปรากฏในหน่ายลูกตาที่วาววับ "ชื่อ ชื่อคนแต่งน่ะ คุณปู่นี่ไม่รู้เรื่องเอาซะเลย ฮึ"
คุณปู่มองดูท่าเง้างอนของเด็กหญิงแล้วอดไม่ได้ที่จะเอื้อมมือไปลูบหัวเบาๆ "หนูเป็นอะไรไปจ๊ะ วันนี้โลกไม่สดใสเลยหรือไง"
"อุ้ย..." น้ำแข็งกดนึกขึ้นมาได้ เธอจึงเข้าแก้สถานการณ์ฉับพลัน "ไหนคุณปู่ว่าจะให้เราดูอะไรใสๆ ไง..."
"หนูไม่อยากดูแล้ว" น้องหมวยยังมีปฏิกิริยาต่อ แต่คุณปู่กลับทำหน้างงยิ่งกว่าใคร ยิ่งหนูนากับหนูเขียดจ้องมองจะเอาคำตอบไม่วางตา คุณปู่ก็ยิ่งงง
"อะไรใสๆ" คุณปู่ทวนคำ
ท่าทางคุณปู่งงจริง น้ำแข็งกดจึงต้องเท้าความให้ฟัง พอน้ำแข็งกดพูดจบคุณปู่ก็หัวเราะ ฮ่า ฮ่า ฮ่า ดังไปทั่วสนาม
"ใช่แล้ว อัตวิสัย" คุณปู่ว่า "ไหนพวกหนูลองตอบซิ ชอบบทกวีที่ปู่อ่านหรือเปล่า"
"บทกวี" น้ำแข็งกดทวนคำ "คุณปู่หมายถึงกลอนใช่ไหมคะ"
"ทำนองนั้น" คุณปู่ว่า "กลอนก็เป็นบทกวี"
"แล้วที่ปู่ท่องให้ฟังเป็นกลอนหรือเปล่าล่ะ" น้องหมวยเริ่มอยากมีส่วนร่วม
"ไม่ใช่" คุณปู่ว่า
"งั้นบทกวีก็ไม่ใช่กลอน"
"อาจเป็นกลอนก็ได้" คุณปู่พูดยิ้มๆ
"ว้า...ไม่รู้เรื่อง" น้องหมวยร้องเสียงดัง
คุณปู่หัวเราะ "เอาละ พวกหนูเคยอาบแสงที่มาจากฟากฟ้าหรือเปล่าล่ะ" คราวนี้เด็กชายคนเดียวมีปฏิกิริยาอย่างเห็นได้ชัด "ผมเคย" เขาพูดพลางกางมือออกไปให้แสงที่ลอดจากต้นมะม่วงถูกมือ "นี่ไง"
มือเล็กๆ อีกแปดมือของฝ่ายเด็กหญิงยื่นออกไปรอบๆ ตัวพร้อมกันพยายามให้ถูกแสงแดดที่ลอดใบมะม่วงลงมากันทุกคน
คุณปู่อดหัวเราะไม่ได้ "ดีไหม"
หนูนากับหนูเขียดหันมามองหน้ากัน ลมพัดใบมะม่วงไหว แดดก็พลอยส่าย ทั้งสองคนพยายามส่ายมือตาม มีเสียงหัวเราะกันกิ๊กกั๊ก
"รู้สึกยังไง" คุณปู่ถาม
เด็กๆ ลดมือลง หยุดหัวเราะ แล้วหันมามองหน้าคุณปู่ราวกับว่าคุณปู่เป็นผู้ก่อให้เกิดบรรยากาศที่เปลี่ยนไปนั้น นัยน์ตาทุกคู่ที่จ้องคุณปู่กันเป็นตาเดียวล้วนแต่เป็นปริศนา ในที่สุด น้ำแข็งกดเป็นคนเริ่มก่อน
"คุณปู่จะให้ตอบยังไงล่ะคะ"
คราวนี้ถึงตาคุณปู่งงบ้าง "ก็ตอบอย่างที่หนูอยากตอบสิ"
น้องหมวยซึ่งรอจังหวะอยู่แล้วสวนขึ้นทันควัน "ก็หนูไม่อยากตอบนี่"
"แล้วอยากทำอะไรล่ะ" คุณปู่ถาม
ทันทีนั้น ราวกับสิ่งมหัศจรรย์เกิดขึ้นตรงหน้า เพราะประสิทธิ์ศักดิ์ตอบขึ้นมา เสียงดังฟังชัดเจนว่า "อยากนั่งอยู่อย่างนี้"
ทุกคนหันไปมองจึงได้เห็นว่า เด็กชายเป็นคนเดียวที่ยังแบมือรับแสงตะวันอยู่อย่างนั้น เด็กผู้หญิงหัวเราะกันคิกคักอีกครั้งแล้วมือเล็กๆ ก็ยื่นออกไปแบรับแสงตะวันกันใหม่ คุณย่านิจถือถาดขนมเดินออกมาจากในบ้านร้อง
"โอ...เด็กๆ ทำอะไรกันจ๊ะ น่ารักจังเลย"
"อาบแสงจากฟ้า" หนูนากับหนูเขียดซึ่งคุณปู่แทบจะไม่ได้ยินเสียงเลยเงยหน้าขึ้นตอบคุณย่าพร้อมกัน คุณปู่ตื่นเต้นมาก ร้องบอกกับคุณย่านิจว่า "เขาจำคำของผมได้ เขาจำได้"
คุณย่านิจหันไปมองคุณปู่ ทำตาโตเป็นเชิงถาม
"คุณทำอะไรเด็กของฉันนี่"
คุณปู่หัวเราะ ตอบคุณย่านิจว่า "เขากำลังสำแดงความเป็นกวีกัน"
คุณย่านิจก็เลยพลอยยื่นมือออกไปรับแสงตะวันกับเขาด้วย เหลือแต่คุณปู่คนเดียว เท่านั้น ที่นั่งยิ้มอยู่โดยไม่ยอมยื่นมือออกมารับแสงตะวันกับใคร
